КІРІСПЕ


Диссертациялық жұмыстың жалпы сипаттамасы. Диссертациялық жұмыста Әлихан Бөкейхан еңбектерінің қазақ этнографиясындағы маңызы талданады. Зерттеу жұмысының негізін Әлихан Бөкейханның қазақ этнографиясына қатысты жазылған еңбектері құрайды.
Тақырыптың өзектілігі. ХХ ғасырдың аяғында қазақ халқы өз тәуелсіздігін жариялап, өркениетті даму жолына түсіп, өзінің тарихын жаңа бағытта жаза бастады. Өткен ғасырдың басында қазақ халқының мәдениеті мен тұрмысында да өшпес із қалдырған, өн бойында азаматтық пен адамгершілікті ту еткен тұлғалардың бірі – қазақ даласында ұлт руханиятының көш басшысы саналған этнограф Әлихан Бөкейхан болды. Осы тұрғыда Н.Ә. Назарбаевтың жариялаған «Болашаққа бағдар: рухани жаңғыру» мақаласында «Әрбір өлкенің халқына суықта пана, ыстықта сая болған, есімдері ел есінде сақталған біртуар перзенттері бар. Осының бәрін жас ұрпақ біліп өсуге тиіс» [1] деген болатын. Сондай тұлғаның бірі тұңғыш саяси Алаш партиясы мен Алашорда үкіметінің төрағасы, ормантаанушы, тарихшы, этнограф, әдебиеттанушы, аудармашы Әлихан Бөкейхан.
Тарихты идеологиялық саясат есебінде пайдаланған Кеңестік дәуірде тұлғалар еңбектері таптық көзқарас тұрғысынан зерттеліп, тарихтағы орындары төмендетіліп көрсетілді. Комунистік қоғамнан кейінгі кезеңде отандық тарих пен төлтума мәдениеттің жете зерттелмей келген тұстарына жіті назар аударылып, этнографияға да арналған ізденістер жандана түсті. Яғни, қазіргі кезде өзекті мәселелердің бірі – ол өткен тарихқа құрметпен баға бере отырып, қазақ халқының тарихы мен мәдениетіндегі орны бар тұлғалардың еңбектерін жариялап, саралап, қорытып, болашақ ұрпаққа жеткізу. Әрбір ұлт, халық, мемлекет өзінің қайраткерлерімен, азаматтық тұлғаларымен танымал. Сондықтан да, ғалымның ғылыми мұрасын этнографиялық тұрғыдан зерттеу, саралау, ғылыми қорытындылар жасап, этнограф ретінде халыққа кеңінен таныту. Әлихан Бөкейхан ХІХ ғасырдың аяғы мен ХХ ғасырдың алғашқы ширегінде елде газет пен журналды жарыққа шығарып, қазақ даласына таратып, халықтың ағартушылыққа бет бұруына бар күш жігерін жұмсады. Әлихан Бөкейханның еңбектері ХХ ғасырдың басындағы қазақ қоғамының энтнографиялық айнасы іспетті. Ғалымның жазған әрбір еңбегі қазақ қоғамының көптеген тарихы мен этнографиясынан және сол кезеңдегі күрделі мәселелерді анықтауға мүмкіндік береді
Әлихан Бөкейханның этнографияға қатысты еңбектері әр-алуан тақырыптарды қамтиды. Зерттеушінің этнология ғылымындағы орнының ерекше екендігі, оның халқымыздың салт-дәстүрі мен әдет-ғұрыптарын және адамды адамгершілік пен тәрбиелікке баулитын бірқатар шығармалары негізінде белгілі. Диссертациялық жұмыс Әлихан Бөкейхан шығармашылығындағы қазақ халқының тарихы, этнографиясы, ұлттың арғы тегін анықтайтын шежіресі мен этникалық құрылымы, этнофольклоры, мал шаруашылығы мен егін шаруашылығы, дін істері мен оқу-ағарту және мақал-мәтелдерін талдауға негізделеді. Ғалымның мақсаты халқына шамшырақ болу еді. Әлихан Бөкейхан еңбектеріндегі әлеуметтік-экономикалық, саяси көзқарастары зерттелуде, дегенмен де ғалымның этнографиялық мұралары толыққанды, жан-жақты бір жүйеге келтіріліп қарастырлмаған. Тәуелсіздік қазақ тарихы мен этнографиясын зерттеу жұмыстарына да ерекше серпін берді. Сондықтан, қазақ тарихы мен этнологиясы үшін Әлихан Бөкейханның этнографиялық деректерін кешенді түрде зерттеу өзекті болып саналады.
Диссертациялық жұмыстың зерттелу деңгейі. Диссертациялық жұмыстың тақырыбы бойынша арнайы этнографиялық еңбек жазылмаса да, Әлихан Бөкейханның қоғамдық-саяси көзқарастары мен ұстанымдары тарихшылар мен әдебиеттанушылар тарапынан қоғамдық-саяси және тарихи тұрғыда қарастырылды. Тәуелсіздіктен кейінгі жылдары тарихшылар тарапынан Әлихан Бөкейханның өмірі мен саяси қызметіне қатысты мәселелер және ғылыми еңбектері, мақалалары мұрағат қорлары мен ХХ ғасырың басындағы баспасөз беттерінен табылып, ғылыми айналымға енді. Нәтижесінде елімізде бірқатар алаштанушылар мен әлихантанушылар қалыптасты. Солай бола тұрса да Әлихан Бөкейханның еңбектеріндегі қазақ этнографиясы мәселелерін зерттеу жүйелі түрде жүргізілмеді. Ғалымның қазақ шежіресі мен қазақ халқының этникалық құрылымы, дәстүрлі шаруашылығы мен этнопедагогика тұрғысынан жүргізген зерттеулері отандық этнологияда арнайы зерттеу тақырыбы ретінде қарастырылмады. Бірақ, қазақ шежіресі Әлихан Бөкейханның жеке өмірі мен қызметіне қатысты зерттеулерде қосымша мәлімет ретінде қолданылғанын жоққа шығармаймыз.
Әлихан Бөкейхан назар аударған қазақ этнологиясындағы келелі мәселелерді өз замандастары мен кейінгі буын зерттеуші ғалымдардың еңбектерімен салыстырмалы түрде қарастыру да диссертация жұмсында қол жеткізген мәселлер болып табылады. Диссертациялық жұмыстың зерттелу деңгейін тақырыптық мазмұндық негізде қарастырамыз. Осы орайда ауызша тарих пен қазақ халқының ру тайпалық құрамы мәселелерін Кеңес дәуіріне дейінгі зерттеулермен салыстырмалы түрде қарауға болады. Атап айтар болсақ, Әлихан Бөкейхан 1913 жылы «Қазақ» газетіне Ш. Құдайбердіұлының «Түрік, қырғыз, қазақ һәм хандар шежіресі» еңбегіне талдау жасап, оның құндылығын атап өткен [2]. Шежіредегі қазақ ұғымы, үш жүздің шығу құрылымы мен шежірелік деректердің ерекше нұсқалары және хандар генеологиясы туралы мәліметтер А. Байтұрсынов [3], Ш. Құдайбердіұлы [4], М.Ж. Көпеев [5] зерттеулерінде қаралып, аталған еңбектердегі мәліметтер салыстырмалы түрде диссертациялық жұмыста қарастырылды. 
Әлихан Бөкейханның шежірелік, этнофольклорлық мәліметтері де қазақ этнологиясындағы құнды деректерді құрайды. Осы орайда Әлихан Бөкейханның шежірелік деректеріне құнды баға берген ғалымдардың мәліметтері мен этнограф зерттеушілердің де еңбектері диссертациялық жұмыстың маңыздылығын арттырады. Қазақ жүздері мен рулық құрылымы, қазақтың этнофольклорлық деректері туралы мәселелерді қарастырған еңбектер салыстырмалы түрде диссертация жазу барысында пайдаланылды. Шежіренің қазақ халқының біртұтастығын анықтауға септігін тигізетіндігін    А. Сейдімбек, кеңестік дәуірдегі шежіре танушылардың қатаң сынға алынғандығын жан-жақты атап көрсеткен Ж. Артықбаев [6, 7] пікірлері мен  Әлихан Бөкейхан еңбектеріндегі шежіре,  қазақтың ру-тайпалық құрылым мәселелері туралы М. Алпысбес зерттеулері диссертация мазмұнында қолданылып, Әлихан Бөкейханның орнының ерекше екендігі аталады.  Сонымен қатар, Т. Сақабай, Р. Жұмашев зерттеулері де диссертация жұмысы үшін пайдаланылды. Бұл зерттеулерде  Әлихан Бөкейханның қазақ халқының мәдени мұралары, тұрмыс-салты мен наным-сенімдері және т.б. қатысты еңбектері сараланған. 
Шежіре бойынша «қазақ» сөзінің пайда болуы мен оны зерттеуші ғалымдар туралы мәліметтер М. Нұрланұлының [8], Н. Мыңжанұлының [9] зерттеуінде қарастырылғаны диссертация жұмысында қолданыс тапты.  Аталған авторлардың Әлихан Бөкейхан еңбектеріндегі қазақ этнофольклорына қатысты мәліметтері тарихнамалық тұрғыдан қарастыруға мүмкіндік беріп отыр. Сондай-ақ, ежелгі жыр-аңыздардың мазмұндық ерекшеліктері мәселелері Ә.Х. Марғұланның [10], қазақтың тұрмыс-салт жырларының типологиясы туралы мәселелер Б. Уақатовтың [11] еңбектерінде қарастырылып, диссертация барысында салыстырмалы түрде пайдаланылды. Қазақ фольклорының болмысы мен фольклортану ғылымдарының қалыптасуы және дамуы туралы мәселелер С. Қасқабасовтың [12], жеке жырларды зерттеудегі Әлихан Бөкейханның рөлі туралы М. Нұрғалидың [13], Әлихан Бөкейханның «Қара қыпшақ Қобыланды батыр» жырына байланысты сын мақаласына ғылыми талдаулар Ж. Артықбаевтың [14] зерттеулерінде көрініс табады. Ал,  Әлихан Бөкейхан мен А. Байтұрсынұлы жариялаған «23 жоқтауға» қатысты талдаулар Д. Қамзабекұлының зерттеулерінде [15] қарастырылғандығы диссертация мазмұнының құндылығын арттырады. 
Әлихан Бөкейханның этнофольлорлық негіздегі еңбектеріне жан-жақты талдау жасаған С.А. Жүсіптің зерттеулері де диссертация мазмұнында негізге алынды: 1 – [16], 9 – [17], 11 – [18] және 12 – [19]. Қазақ фольклоры, этнографиясы туралы мол дерек қалдырған Әлихан Бөкейхан еңбектеріндегі этнофольклорлық мәліметтермен салыстырмалы талдаулар жасауда қазақтың этнографиялық категориялар, ұғымдар мен атауларының дәстүрлі жүйесі [20, 21], Ұлттық энциклопедиядағы этнофольклорға қатысты [22], «Бабалар сөзі» көптомдық жинағындағы тарихи жырлар мен мақал-мәтелдер [23] және т.б. іргелі көптомдықтар біздің тақырып үшін құнды еңбектер болып саналды.
Әлихан Бөкейханның егіншіліктің аймақтық ерекшеліктеріне қатысты жазған мәліметтеріне ұқсас ғылыми тұжырымды Е. Бекмахановтың ХІХ ғасырдағы малы жоқ тұрғындардың шаруашылығына қатысты зерттеулерінен [24] көреміз. Ғалымның бұл еңбегіндегі қазақ қыстауларының ерекшеліктері мен қалыптасу үдерістері қарастырылып, осыған ұқсас деректер С.И. Руденконың еңбегінде де жалғасын табады. Диссертация жұмысында бұл мәліметтер өз құндылығымен ерекше [25].
Әлихан Бөкейхан еңбектеріндегі мал шаруашылығы, жерді иелену, жайылым, үй жануарларының түрлері мен олардың анатомиялық ерекшеліктері, мал аурулары туралы мәселелер арнайы қарастырылғандықтан, бұл бойынша этнографиялық мәліметтер салыстырмалы түрде Х. Арғынбаевтың «Қазақтың мал шаруашылығы жайында этнографиялық очеркі» [26], ірі қара шаруашылығы және олардың тұқымдарындағы табиғи ерекшеліктері туралы В. Цалкинның зерттеулері [27] мен 1985 жылы Оксфордта жарияланған Society for Central Asian Studies журналындағы Алаш қайраткерлері туралы мәліметтер пайдаланылды [28]. Сондай-ақ, Әлихан Бөкейхан еңбектеріндегі қазақ даласындағы егін шаруашылығы ХІХ аяғы мен ХХ ғасырдың басындағы егіншілік мәселесіне қатысты ғылыми зерттеу жүрізген ғалымдардың тарихи-этнографиялық, этноархеологиялық деректері салыстырмалы талдау жасауда маңызды орын алды. 
ХХ ғасырдың алғашқы ширегінде Алаш зиялыларының мал шаруашылығын дамытудағы атқарған істері туралы С. Тулбасиеваның [29], Әлихан Бөкейханның Щербина экспедициясындағы қызметі туралы А. Тасилованың [30], Жайылым мәселесі туралы А. Қошановтың [31], малмен айналысатын шаруалар туралы Қ. Сәрсекеевтың [32], Әлихан Бөкейхан зерттеулеріндегі жер мәселесі туралы С. Смағұловтың [33], Әлихан Бөкейханның қазақтың ауыл шаруашылығы экономикасы ғылымының дамуына қосқан үлесі туралы Ө. Сұлтановтың [34], мал өнімдері мәселесі М. Сембайдың [35] және ХХ ғасырдың басындағы қазақ шаруашылығын реформалау мәселесі С. Есқалиевтың [36] еңбектерінде көрініс тапқандығын атауға болады. Қазақ қыстаулары мен ХІХ-ХХ ғасырдың басындағы қазақтардың тұрмыс-тіршілігін, этноархеологиялық зерттеулермен салыстыра талдау жасауда А.Т. Дукомбайев [37] және М. Егізбаеваның [38] зерттеулері қарастырылып, аталған еңбектердегі этноархеологиялық мәліметтері сол кезеңдегі қазақ даласындағы халықтың тұрмыс тіршілігі мен шаруашылығын салыстыруға негіз болды. 
Тәуелсіздіктен кейінгі жылдары қазақ жеріндегі дәстүрлі шаруашылық, оның ішінде егіншілік, құдық қазу, әр аймақтағы қазақтардың тұрмысы жағдайлары және т.б. мәселелер ғалымдардың назарын аударып, аталған бағыттар бойынша зерттеулер жүргізілді. Оның ішінде, ХІХ ғасырдағы қазақ халқының егіншілікпен айналысуының тарихи даму үдерістері мәселесі Ж. Қасымбаевтың [39] еңбегінде қарастырылады. Әлихан Бөкейхан еңбектеріндегі дәстүрлі егіншіліктегі «су тапшылығы» мәселесінің қазақ агрономиясында бүгінге дейін өзекті болып келе жатқаны жөніндегі зерттеулер                        Г.Е. Тайжанованың [40], дәстүрлі қазақ қоғамындағы баспана түрлері мен қазақ халқының тіршілік дәстүрлері М.С. Муканов, Х. Арғынбаев, Н. Әлімбайдың [41] еңбектерінде қарастырылған. ХІХ ғасырдың екінші жартысы мен ХХ ғасырдың басындағы қазақтардың жер игеру және мал шаруашылығының ерекшеліктері мәселесі В.П. Крулевтің [42], Әлихан Бөкейхан еңбектеріндегі малшы-егіншілердің ауыз суды қамтамасыз ету мәселесіндегі Т.Е. Қартаеваның «құдық қазу» ісінің дәстүрлі шаруашылықпен астасуы, егін шаруашылығындағы шығырмен суғару әдісі де диссертация жұмысында Әлихан Бөкейхан еңбектерімен салыстырмалы түрде талданса [43, 44], қазақтардағы дәстүрлі тағам түрлері мен, тамақтану дәстүрлерін жан-жақты қарастрған Д. Қатранның [45, 46] зерттеулері де диссертация жұмысында пайдаланылды. Себебі, Әлихан Бөкейхан шайды егіс даласынан жиналған өніммен айырбас түрін негізге ала отырып қарстырады. Саудагер өзге елден немесе басқа қаладан шай әкеледі де, оны мал бағып отырған халыққа айырбас ретінде ұсынады. Шай сауда болумен бірге, оны әрбір қазақтың күнделікті тұтынатындығы жайлы мәліметтері өзара байланыстырып қарастырады. Аталған ғалымдардың зерттеулері Әлихан Бөкейханның ғылыми мұраларына тікелей қатысты болмаса да, этнографиялық зерттеу жұмыстарында ортақ мәселелердің көтерілуі, осы бағыттағы ғылыми зерттеулерді тарихнамалық тұрғыдан талдау жасауға негіз болып отыр.
Әлихан Бөкейханның дін ісіне қатысты жазбалары мен еңбектері отандық тарихшылар тарапынан біршама зерттелген және бұл мәселенің тарихнамасымен де байланысты болып отыр. ХХ ғасырдың басында Алаш зиялылары, оның ішінде жеке Әлихан Бөкейханның дінге деген көзқарасы туралы арнайы зерттеу жүргізген ғалымдардың ішінде Д. Қамзабекұлының [47-50] зерттеулері назар аударарлық. Д. Қамзабекұлының зерттеулеріне ұқсас, Алаш зиялыларының мұсылманшылдық ұстанымдары мен діни көзқарастары туралы мәселелер А. Сайлаубекқызы [51] мен А.С. Ісімақованың [52] да зерттеулерінде көрініс тапса, А. Әбсадықов Әлихан Бөкейханның қажылыққа көзқарасын [53], Д. Мықтыбек ХХ ғасыр басындағы қажылық парыз [54] туралы мәселелерді арнайы қарастырады. Ғалымның мемлекеттегі дін істерінің жүргізілу мәселесіне А. Айталы жеке зерттеу жүргізген [55]. Е. Жұмағалиұлы Әлихан Бөкейханның қазақ әйелдері арасындағы мұсылманшылық мәселесіне қатысты атқарған қызметіне талдау жүргізіп, салыстырмаы түрде А. Байтұрсынұлының да осы бағыттағы еңбектеріне шолу жасайды [56]. Сонымен қатар, С.А. Жүсіптің қазақтағы мұсылманшылық мәселесі туралы [57], Г. Бисенованың Думадағы мұсылман фракциялары мәселесіне қатысты [58], Г. Жұмаділдің ХХ ғасырдың басындағы қазақ зиялыларының медресе-мектептерге көзқарасы [59] және С. Альсеитованың қазақ зиялыларының еңбектеріндегі ислам мәселесі туралы зерттеулерінде [60] Әлихан Бөкейханға тоқталып, ғалымның дін ісіне қатысты еңбектеріне назар аударған. Әлихан Бөкейхан еңбектеріндегі дін ісіне қатысты аудармаларына талдау жүргізген Ы. Олжайұлының зерттеулері [61-63] де зерттеу бөлімінің тарихнамасын толықтырады.
Ғалымның білім беру, оқу-ағарту ісі мен тәрбие турасында жазған дүниелері салыстырмалы түрде басқа жазбаларына қарағанда ең көп қарастырған тақырып деп айтуға болады. ХХ ғасырдың басындағы этнопедагогикаға қатысты Әлихан Бөкейхан еңбектерінің зерттелу мәселесін тарихнамалық тұрғыдан талдау барысында, зерттеушілер тарапынан бірнеше критерийлер негізге алынғаны байқалады. Оның ішінде,  ғалымның оқу-ағарту хақындағы зерттеулері С. Жұмағұловтың [64], Әлихан Бөкейханның ағартушылық қызметіне арнайы тоқталған С. Сейтжанованың [65] және ағарту мәселесін кеңестік басылымдарда көтеру мәселесіне талдау жүргізген А. Мұсағалиеваның [66] зерттеулерін атауға болады. Әлихан Бөкейханға тікелей қатысты болмаса да, осы бағыттағы зерттеулермен мазмұндас тақырыптағы ізденістер Г. Астемес, А. Көшербаев, Қ. Ахметов, А. Қошымова секілді зерттеушілер тарапынан жүргізіліп, тақырыптың тарихнамалық маңызының артуына әсер етті. Аталған авторлар Алаш зиялыларының кәсіптік білім берудегі этнопедагогикалық қызметтері [67-70] мен жоғары және арнаулы білім алуына қатысты талдаулар жасаған. 
ХХ ғасырдың басындағы этнопедагогика мәселесіндегі білім мен діни сауаттылық және діни тәрбие беру мәселесіндегі Алаш зиялыларының қызметі М. Жолсеитованың зерттеулерінде қарастырылып, салыстырмалы түрде Әлихан Бөкейхан еңбектеріне де талдау жүргізілген [71]. Ж. Рүстемов Әлихан Бөкейханның этнопедагогика мәселесіндегі аударма жұмыстары мен оның оқу-ағарту саласындағы рөліне баға береді [72]. Жалпы алғанғанда, жоғарыда аталған авторлар ғалымның еңбектерін тұтастай қарастырмай, тек белгілі бір кезеңдегі немесе шектеулі еңбектердің аясында талдау жүргізгенімен, тарихнамалық тұрғыдан алғанда, бұл зерттеу тақырыбының құндылығын жоймайды. Әлихан Бөкейханның қазақ ғылымы жөніндегі ізденістері            С.А. Жүсіп, М. Жүсіпов, Ү. Сәрсембин, Ф. Иликбаев, Г. Көбденова және т.б. ғалымдардың зерттеулерінде көрініс тауып, Әлихан Бөкейханның әлемдік ғылымдағы орнына баға беруімен [73-76] және ғалымның еңбектеріндегі ұлттық психобейне және ғылымтаным заңдылықтарының көрінісін анықтаумен ерекшеленеді. Г. Көбденова өзінің «Қазақтың алғашқы астрономия оқулығы» атты сериялы зерттеулерінде Әлихан Бөкейханның «Қыр баласы» атты бүркеншік есіммен жазған алғашқы астрономиялық «Дүниенің құрылысы» оқулығына ғылыми талдау жасайды [77-79].
Әлихан Бөкейханның жалпы ағарту саласындағы жазбаларының ішінде аудармашылық қызметі М. Исина [80] және М. Айтақын зерттеулерінде [81], зиялы қауыммен қарым-қатынасы Ж. Смағұлдың сериялы мақалаларында [82, 83], әдеби-зерттеу жұмыстары Х. Айтжанов [84], Г. Пірәлиева [85], Ә. Найзабаев [86], А. Наурызбай [87] еңбектрінде, оқу-тәрбие жұмыстары Г. Жусанбаев [88] және Ө. Бекмағанбетовтер [89] тарапынан ғылыми тұрғыдан талданып, этнопедагогика мәселесіндегі тарихнамалық зерттеулерді толықтырады. 
Әлихан Бөкейханның этнопедагогика мәселесіндегі тәрбиемен байланысты жазбаларына ғылыми талдау жүргізілмеген. Бұл туралы С. Сахитжанова өзінің «Ә.Бөкейханов еңбектеріндегі тәрбие мәселелері» атты зерттеуінде ерекше тоқталып: «Ә. Бөкейхановтың тәрбие мәселесіндегі жазбаларының зерттелмеуінің басты себебі, ұлт қайраткері этнопедагогикадағы тәрбие мәселесіне жеке тоқталмай, рухани құндылықтар тұрғысан жалпы қарастыруында» [90] деп атап көрсетеді. Е. Тілешов ХХ ғасырдың басындағы мектеп қабырғасында тіл мәселесінің дұрыс жолға қойылуына назар аударған Алаш зиялыларының ішінде Әлихан Бөкейхан еңбектерін жоғары бағалайды [91]. Е. Тілешовтың тіл мәселесіне қатысты пікіріне жақын жасалған қорытындыны Қ. Шаяхметұлы өзінің «Алаш мұраты және мемлекеттік тіл мәселесі» [92] атты зерттеуінде жазады. Е. Тілешов және Қ. Шаяхметовтың ХХ ғасырдың басында мектептердегі тіл мәселесі және ондағы Әлихан Бөкейхан жазбаларының маңыздылығы туралы С. Иманбаева өзінің «Ұлт зиялыларының тіл мәселесіне қатысты ұстанымдары» [93] атты мақаласында кеңінен тоқталады. Аталған авторлардан бөлек, Әлихан Бөкейхан зерттеулеріндегі этнопедагоика мәселесіне салыстырмалы зерттеулер жүргізген ғалымдардың ішінде Д. Қамзабекұлының Алаш зияларынының неміс профессорларымен ұқсастықтары туралы зерттеуі [94], Қ. Сәрсекеевтің «Қазақ ғұрпы» атты зерттеу еңбегі [95], Ж. Смағұловтың тұлғатану бағытына назару аударған еңбегінде [96, 97] Әлихан Бөкейханның этнопедагогикалық тұрғыдан жазған, оның ішінде қазақы тәрбие мен әдептілік, отбасылық қарым-қатынас мәселесіндегі еңбектері сөз болады. Әлихан Бөкейхан өз еңбектері арқылы қазақ халқының тұрмыс-тіршілігін талдап, халыққа бағыт-бағдар беріп қана қоймай, кейінгі ұрпаққа мол рухани қазына қалдырды. Оның еңбектері энциклопедиялық бағытта, әр түрлі саланы қамтыды. Себебі, сол кездегі уақыт талантты адамды жан-жақты болуға итермеледі. Халықтың мұң-мұқтажын өтеу үшін алаш зиялысы сан қырлы тақырыптарға үңіліп, тіпті халқы үшін жанын қиды да. Әлихан Бөкейхан еңбектеріндегі қазақ  этнографиясының зерттелу тарихына қысқаша тоқтала отырып, ғалымның еңбектеріндегі шежірелік, этнофольклорлық, дәстүрлі шаруашылық пен этнопедагогика мәселесі және т.б. туралы зерттеу еңбектерін тарихнамалық тұрғыдан саралауда, мәселенің жеке тақырыптар шеңберінде ғана зерттелінгенін көреміз. 
Соңғы кезеңде Әлихан Бөкейханның жеке өмірі мен қызметі және еңбектері тарихшы, экономист және филологтар тарапынан қарастырылып келді. Зерттеулердің мұндай бірізділікте іске асырылуы, ғалымның еңбектеріндегі құнды этнографиялық мәліметтердің «тасада» қалып қоя беруіне ықпал етері сөзсіз. Осы тұрғыдан алғанда, аталған тақырыпты зерттеудің маңыздылығы да арта түспек. Әлихан Бөкейхан еңбектеріндегі этнографиялық мәліметтердің тарихнамалық негіздерін саралай отырып, мұның келешекте зерттеу жасалатын бағыттарына назар аударуға тиіспіз. 
Зерттеу нысаны: Әлихан Бөкейхан еңбектеріндегі қазақ этнографиясы алынып отыр. 
Зерттеу пәні: Әлихан Бөкейхан еңбектеріндегі қазақ этнографиясының негізгі бағыттарын зерттеу, жүйелеу, жарыққа шығару.  
Зерттеу жұмысының мақсаты: Әлихан Бөкейхан  еңбектеріндегі этнографиялық деректерді талдап, саралау арқылы, қазақ ру-тайпаларының құрлымы, қазақтың шаруашылық түрлерін, оқу-біліміне қатысты ой-тұжырымдарын анықтап, ғылыми айналымға енгізу көзделеді. Әлихан Бөкейхан еңбектеріндегі қазақ этнографиялық ерекшеліктерін жалпы заңдылыққа сай талдау осы диссертациялық жұмыстың негізгі мақсаты.
Зерттеу жұмысының міндеттері: Осы мақсаттарға сай төмендегідей нақтылы міндеттерді орындау көзделеді:
1. Әлихан Бөкейхан қарастырған қазақ шежіресі мен қазақ халқының этникалық құрылымы еңбектерін этнографиялық тұрғыда айқындау.
2. Әлихан Бөкейхан ел арасынан жинаған немесе түзетіп бастырған этнофольклорлық еңбектерді этнографиялық негізде қарастыру.
3. Әлихан Бөкейхан еңбектеріндегі мақал-мәтелдерді этнографиялық тақырыптар бойынша сұрыптау. 
4. Әлихан Бөкейхан еңбектеріндегі мал және егін шаруашылығына қатысты мәліметтерін этнографиялық тұрғыда талдау.
5. Әлихан Бөкейханның дінге байланысты еңбектерін этнографиялық негізде қарастыру.
6. Білім беру мен оқу-ағартуға, аудармаларға қатысты мақалаларын этнологиялық негізде жүйелеу.
7. Әлихан Бөкейхан қатысқан экспедиция материалдарындағы этнографиялық еңбектерді жүйелеп, қарастыру.
Зерттеу жұмысының хронологиялық шеңбері: Диссертациялық жұмыстың хронологиялық шеңберіне Әлихан Бөкейханның 1889 жылы «Дала уалаяты» газетіне шыққан «Қ. Оязындағы моллалардың баяны» атты алғашқы мақаладан басталады.  Зерттеу жұмысымыздың хронологиялық шеңбері 1889-1934 жылдар аралығын қамтиды. Бірақ, Әлихан Бөкейхан фольклорды сонау эпикалық дәуірден бері қарай таратып, хронологиялық тұрғыдан арыға апарады. Диссертациялық жұмысымыздың ауқымы Әлихан Бөкейхан жазған этнографиялық деректерді өзімен қатар ғұмыр кешкен ғалымдардың және кейінгі буын өкілдерінің еңбектерімен салыстыра отырып қарастырғандықтан қазіргі дейінгі біршама кезеңді қамтыды.
Зерттеу жұмысының теориялық-методологиялық (әдіснамалық) негізі: Диссертацияда алға қойылған мәселелердің мәнін жан-жақты ашу үшін тарих ғылымының ішіндегі қазақ этнографиясына қатысты осы заманғы зерттеу методологиясының ғылыми әдістері пайдаланылды. Диссертациялық жұмыс этнографиялық зерттеулердің жалпы методологиясы мен әдістеріне сүйеніп жүргізілді. Диссертациялық тақырыбымыздың өзіндік ерекшеліктеріне сәйкес, ең алдымен ғалымның еңбектеріндегі шежірелік, этнофольклорлық және т.б. мәліметтерді этнографиялық тұрғыдан сөйлету үшін тарихи сипаттау әдісі басшылыққа алынды. Бұл әдіс зерттеушінің еңбектеріндегі қазақ этнографиясына қатысты мәліметтер кешенін толық анықтап, басқа ғылыми зерттеулермен байланыстыра, әрі дұрыс зерттеу жүргізуге мүмкіндік береді.
Әлихан Бөкейхан зерттеулеріндегі деректерді этнографиялық тұрғыдан салыстырмалы түрде талдау жасау үшін салыстырмалы эмпирикалық  әдісі негізге алынды. Салыстырмалы талдау өз кезегінде бірқатар этнографиялық мәліметтердің (мал аурулары, егін суғару әдістері және т.б.) басқа аймақтардан ерекшелігі мен өзара ұқсастықтарын анықтауда, Әлихан Бөкейхан келтірген деректердің тарихи сабақтастығын көрсетуде басшылыққа алынды. 
Этнографиялық мәліметтерді топтау, жүйелеу, салыстырмалы талдау, басқа да аналогиялық параллельдермен байланысын анықтау, тақырыпты кеңейтуде бұрын назардан тыс қалған мәселелерді жаңа көзқараста ғылыми негіздеуде, жаңа идеяларды, пайымдауларды және қорытындыларды талдауда нақтыландыру әдісі қолданылды. 
Тақырыптың үшінші тарауында қарастырылған дін істеріне қатысты мәліметтер кешенін қарастыруда және оның мәнін ашуда проблемалық жүйелеу және ішінара ретроспективті зерттеу әдісі де басшылыққа алынды. Ретроспективті зерттеу әдісі ұлт қайраткері еңбектеріндегі этнографиялық мәліметтердің тарихи үдерістер кезеңінде өзгеріске түсуі мен қалыптасқан ерекшеліктерін жаңа көзқарастар шеңберінде реконструкциялауда негізгі рөл атқарды. Сонымен қатар, объективтілік, тарихилық, жүйелілік және жинақтау сияқты ғылыми таным принциптерін басшылыққа ала отырып, зерттеу тақырыбы бойынша, мұрағат деректері, сирек қор бөлімінен алынған еңбектер, жарық көрген әдебиеттер сыни тұрғыдан сараланды. 
Әлихан Бөкейханның этнографиялық деректерінің мәнін ашуда пәнаралық зерттеу әдістері де қажет болды. Тақырыпты этнография, тарих, саясаттану, журналистикалық, фольклорлық, дінтану, географиялық, аграрлық, педагогикалық, әлеуметанулық, аударма, әдебиеттану, өлкетанулық, ветеринарлық, мал шаруашылығы, экономикалық, астрономиялық, медициналық ғылымдарының пәнаралық тоғысында қарастыру, өз кезегінде Әлихан Бөкейхан еңбектеріндегі қазақ этнографиясына қатысты теориялар мен тұжырымдардың жан-жақты талдануына мүмкіндік берді. 
Зерттеудің деректік негізі: Диссертациялық жұмыстың деректік негізін Әлихан Бөкейхан еңбектеріндегі қазақ этнографиясымен байланысты мәліметтердің құрылымдық ерекшеліктеріне орай бірнеше топқа бөліп қарастыруға болады.
Бірінші, Қазақстан Республикасының Орталық Мемлекеттік мұрағатындағы 374 қор, І тізбедегі 4847 іс [98], 460 қор, І тізбедегі 10 іс [99], 460 қор, І тізбедегі 25 іс [100] деректер. Сонымен қатар, Омбы облыстық мемлекеттік мұрағатындағы 86 қор, 1 тізбек, 82 іс [101], 86 қор, 1 тізбек, 72 іс [102], аталған архив деректерінде ғалымның статистикалық зерттеу жүргізген аудандармен көршілес аймақтардағы қазақ этнографиясына қатысты мәліметтер сақталған. 
Екінші, Ғылым Ордасының орталық ғылыми кітапханасының сирек қорында сақталған Әлихан Бөкейханның «Қазақ» газетінде жариялаған мақалаларының біршама бөлігі қазақ этнографиясы, этнопедагогика, дін, шаруашылық және т.б. мәселелерге арналады. Аталған мәселелер «Қазақ» газетінің 1913-1918 жылдар арасында жарыққа шыққан нөмірлерінің 30-ға жуығында жарияланған. Сондықтан да «Қазақ» газетінің кейбір бөлімдері диссертацияның деректік негізін құрайды. 
Этнофольклорлық деректерге қатысты М. Әуезов атындағы Әдебиет және өнер институты қорындағы қолжазбалар бөлімінің М. Тұяқбаев [103], В. Радлов [104], Марабай [105] нұсқасы сияқты еңбектер қаралды. ХІХ ғасырдың аяғы ХХ ғасырдың басында жарыққа шыққан мерзімді басылымдарда Әлихан Бөкейхан бірнеше тақырыптарда пікір білдіріп, кейбір тұстарында сыни тұрғыдан мақалалар жариялаған. Сондықтан да «Дала уәлаяты» газеті, «Семипалатинский листок» газеті, «Сәуле» журналы, «Жаңа мектеп» газеттеріндегі этнографиялық мақалалары да арнайы деректер ретінде қарастырылды.
1918-1925 жылдары аралығында жарық көрген «Қызыл Қазақстан», «Абай» журналдары мен «Ақ жол», «Еңбекші қазақ»газеттеріндегі мақал-мәтелдер мен қазақ жастарының өнер мен білім, соның ішінде дәстүрлі өнер  түрлерінің насихатталуындағы кемшіліктерді көрсеткен мақаласы да  қазақ этнографиясына қатысты деректер қатарына жатады. 
Қазақ халқының дәстүрлі шаруашылығы, оның ішінде егіншіліктің жағдайы мен оның аймақтық ерекшеліктері, құрал-сайман түрлері мен суғару тәсілдері туралы құнды этнографиялық деректер ғалымның «Жаңа мектеп» журналында «Санақ пен жұртшылық» деген мақалада көрініс табады [106].
Үшіншіден, Әлихан Бөкейхан қатысқан төрт ғылыми экспедиция материалдары негізге алынды. Олар:
1894-1895 жылдары болған Тобыл экспедициясы. 
1897-1901 жылдары болған Щербина экспедициясы. 
1902-1903 жылдары қазақтың мал шаруашылығы әлеуетін зерттеген С.П. Швецов экспедициясы.
1926 жылы Қазақстанның батыс аумақтары, Адай уезі, Атырау, Ақтөбе және Маңғыстау облыстарын зерттеген Антропологиялық экспедиция материалдары этнофольклорлық деректер негізін құрайды.
Төртінші, Әлихан Бөкейханның Мәскеу қаласында орналасқан «Күншығыс» (ресми аты – «Кеңестер Одағындағы елдердің кіндік баспасы») баспасынан шығатын «Темірқазық» журналында жарияланған этнофольклорлық құнды деректері негізге алыныды. 
Бесінші, ХІХ ғасырдың екінші жартысынан бастап ХХ ғасырдың басына дейінгі қазақ жеріндегі мал шаруашылығы, оның ішінде мал аурулары, егіншілікті жүргізудың аймақтық ерекшеліктері туралы құнды этнографиялық деректер кездесетін авторлардың еңбектері қарастырылды. Мысалы, Ы. Алтынсаринның Торғай өңіріндегі егіншілікпен айналысқан «Қыпшақ Сейітқұл» әңгімесі, жалпы Ақмола, Торғай өңірлеріндегі ХІХ ғасырдағы егіншіліктің жағдайын анықтауда маңызды дереккөзін құрайды [107]. Ы. Алтынсариннің егіншілкке қатысты деректеріне салыстырмалы түрде, Сырдария өңірі қазақтарының егіс алқабын өңдеу, суғару жүйесін реттеудегі өзара қарым-қатынас мәселесі Н.И. Гродековтің [108], қазақтардың арасында егін егудің мөлшері туралы деректер Н. Аристовтың [109] еңбектерінде көрініс тапқан. ХІХ ғасырдағы қазақтардың мал шаруашылығындағы мал аурулары, оның ішінде түйе жануарында кездесетін «Сарысу» ауру туралы деректер С.Т. Сейдалин еңбегінде [110], түйеде кездесетін аусыл ауруы мен оны халық арасында емдеу тәсілдері туралы мәліметтер А.И. Добросмысловтың 1897 жылы жарияланған «Ветеринарный надзор в Тургайской области» [111] атты еңбегінде кездеседі. Аталған еңбектің барлығы Әлихан Бөкейхан зерттеулерімен бір уақытта жарық көргендіктен салыстырмалы негізде қаралғандықтан біз бұны деректер қорына қосып отырмыз. Әлихан Бөкейхан жазбаларында кездесетін жылқы ауруларын емдеудің халықтық тәсілдері туралы ұқсас деректер 1911 жылы жарыққа шықан А.С. Боштаевтың «Название и лечение домашних животных у киргиз» атты мақаласынан [112], қазақтардың маусымдық жайылымды реттеу тәсілдері туралы П. Медведскийдің 1862 жылы жарияланған «Внутренняя киргизская орда в хозяйственно-статистическом отношении» атты еңбегі [113] де зерттеу жұмысының деректік негізін құрап отыр. Аталған авторлардың бірқатары Әлихан Бөкейхан зерттеген аймақтарды басшылыққа алуымен және ортақ мәселелерді (жайылым, мал аурулары, егіншіліктегі құрал атаулар, егіншілікті жүргізу ерекшеліктері және т.б. – Н.Қ.) қорытындылау құнды болып табылады. Өз кезегінде бұл авторлардың келтірген деректері Әлихан Бөкейхан зерттеулеріндегі этнографиялық деректерге маңызды салыстырмалы материалдар кешенін құрап отыр. 
Зерттеу жұмысының ғылыми жаңалығы: Диссертациялық жұмыстың ғылыми жаңалығы Әлихан Бөкейхан еңбектеріндегі қазақ этнографиясы жөнінде жазылған еңбектерін талдау. Аталған тақырыпты талдап, саралай келе, мынадай жаңалықтар анықталды:
1. Әлихан Бөкейханның қазақ шежіресі мен ру-тайпаларға қатысты еңбектері этнографиялық тұрғыдан алғаш рет сараланды. 
2. Әлихан Бөкейханның этнофольклорлық еңбектері тұңғыш рет этнографиялық тұрғыдан баға берілді.
3. Әлихан Бөкейхан еңбектерінде қолданылған мақал-мәтелдер қазақтың дәстүрлі этнографиясының салалары бойынша жүйеленді.
4. Әлихан Бөкейханның мал және егін шаруашылығына қатысты еңбектерінің этнографиялық мазмұны соңғы уақытта жарыққа шыққан зерттеулермен салыстырылып қаралды. Олар: Қошанов А., Сәрсекеев Қ., Тулбасиева С., Сембай М. және тағы басқалар.
5. Әлихан Бөкейхан халықтың ескілік діни дәстүрден, жаңашыл заман талабына сай дінге бет бұру. Дін ісін қатысты еңбектері халықты рухани ояту мақстында хронологиялық негізде талданды.
6. Оқу-ағарту, білім беру мен аудармаларына қатысты жазған еңбектері алғаш рет этнографиялық тұрғыдан қаралып, жүйеленді.
7. Әлихан Бөкейхан қатысқан төрт ғылыми экспедиция материалдары негізге алынып, этнологиялық тұрғыдан зерттелді.
Қорғауға ұсынылатын негізгі тұжырымдар. Әлихан Бөкейхан еңбектеріндегі қазақ этнографиясын қарастыру нәтижесінде төмендегідей ғылыми тұжырымдар қорғауға ұсынылды:
1. Әлихан Бөкейхан зерттеулерінде ауызша тарих және қазақ халқының ру-тайпалық құрылымы, оның ішінде қазақ шежіресіне қатысты зерттеулерінің ғылыми құндылығы жоғары. Бірқатар этнограф-ғалымдар Әлихан Бөкейхан жазбаларында ру-тайпалық құрылымның басқа шежірелік мәліметтерден айырмашылығы бар екендігін алға тартады. Әлихан Бөкейханның қазақ шежіресіне қатысты зерттеулері және бірқатар түсіндірмелік талдаулар жасауы, отандық этнография ғылымы үшін маңызды дерек көз болып табылады.
2. Әлихан Бөкейхан еңбектеріндегі этнофольклорық мұралар бір ұлттың өзіне ғана тән асыл маржан қоры. Онда адам дүниеге келіп, азан шақырылып атын қойғаннан, бұл өмірден өткендегі жоқтауға дейінгі аралықты қамтиды. Қазақ халқының батырлық, ғашықтық жырлары мен ән-өлеңдері осы этнофольклорға тиесілі. Осы жырларда қазақ халқының уәдеге беріктігі, махаббатқа адалдығы, ата-анаға қамқорлығы көрініс тапқан. 
3. Әлихан Бөкейхан еңбектерінде кездесетін мақал-мәтелдер қазақтың этнографиясымен біте қайнасып кеткен. Зерттеуші көптеген еңбектеріне мақал-мәтелдерді тақырып ретінде алып, онда қазақтың асыл сөздерінің бар екенін білді. Қандайда үлкенді кішілі еңбек жазсада мақал-мәтелмен сөйлетті. 
4. Әлихан Бөкейхан еңбектеріндегі мал шаруашылығын дамытуға қатысты жазған еңбектері арнайы этнологиялық методологияға сәйкес талданбағаны анықталып отыр. Зерттеу барысында, ғалымның жазбаларында кездесетін мал атаулары мен малды емдеудегі қазақы тәсілдердің аймақтық ерекшеліктері. Оның ішінде дәстүрлі емдеу тәсілдерінің механизмдері мен ем түрлерінің атауларын жеке атауға болады. Зерттеушінің жазбаларында қазақ халқының мал шаруашылығын дамытуға қажетті әдіс-тәсілдер кездеседі. Олар  ауылшарушылық немесе экономикалық тұрғыдан қарастырылған. Дегенмен де мал саны, малды өсіру мен көбейту, қазақ жылқысын жетілдіру, тұқымын ірілендіру ісіне қатысты пікірлері қазақ этнографиясы үшін құнды болып отыр.
5. Егін шаруашылығы бүгінгі таңда Қазақстанның белгілі аймақтары бойынша зерттелініп жатқаны белгілі. Бірақ Әлихан Бөкейханның бұл тақырыптағы жазған дүниелері Торғай, Ақмола өңірлері қазақтарының ХІХ екінші жартысы мен ХХ ғасырдың басына дейінгі қазақтардың шаруашылығы туралы теңдессіз ақпарттар кешенін бере алады. Егін шаруашылығын жазудағы мақсаты қазақ халқын отырықшылыққа көшіру еді. Халық отырықшылықта отырса қала мәдениеті, өнеркәсіп, ғылым-білім дамиды. Осы ақтаңдақтарды шешу мақсатында, ғалымның зерттеулеріндегі дәстүрлі шаруашылық жүйесіне қатысты этнографиялық мәліметтер қаралды. ХІХ-ХХ ғасырдың бірінші жартысында саяхатшы, тарихшы және басқа ғылым саласының өкілдері қалдырған мәліметтер салыстырмалы түрде талданып, ерекшеліктері анықталды. 
6. Әлихан Бөкейханның дін тақырыбында жазған еңбектері отандық тарихшылар тарапынан саяси тұрғыдан талдауға түсіп, біршама талдануымен ерекшеленеді. Дегенмен, аталған зерттеулер белгілі бір хронологиялық ауқымда немесе тақырып аясында ғана қарастылып, ғалымның дін істеріне қатысты жазбалары толық қамтылмауымен және тарихи-этнографиялық тұрғыдан сараптама жүргізілмеуімен ерекшеленеді. Зерттеу барысында Әлихан Бөкейханның дін істеріне қатысты зерттеулерінің толық хронологиялық диапазоны анықталып, ондағы ой-пікірлері мен тұжырымдарының уақыт сынына орай аздап өзгерістерге ұшырайтыны және оның себептері анықталды. 
7. ХХ ғасырдың басындағы оқу-ағарту, білім және тәрбие ісі ғалымның ең көп жазған тақырыптарының бірі. Зерттеу барысында ғалымның бұл бағыттағы зерттеулерінің дін істеріндегі зерттеулеріне ұқсас түрде, үстіртін, жалпы сипаттамалық деңгейде қарастырылғаны байқалып отыр. Әрине, оқу-ағарту ісіндегі кейбір тақырыптарды тереңірек зерттеген зерттеушілерді тарихнамалық тұрғыдан жоққа шығармаймыз. Бірақ, ұлт қайраткерінің бұл бағыттағы зерттеулерінің толық бейнесі жүйелі түрде сараптаудан өткізілмеген. Әлихан Бөкейхан білім беру ісінде дін мәселесіне ерекше назар аударымен ерекшеленеді. Жалпы көріністі біз ғалымның саяси тақырыптағы жазбаларынан да байқаймыз. Әлихан Бөкейхан аудармалық жазбалары, арнайы шет елдік тұлғаларды таныстыру әрекеттері мен белгілі бір ғылым түрлерін халық арасына кеңінен насихаттау, оның қазақ даласында білім және ғылымды дамытуға қосқан еңбегі екенін бағалау қажет. Зерттеу барысында ғалымның осы бағыттағы зерттеулерінің мерзімдік кезеңдері анықталып, жазған дүниелерінің мәнін ашу мақсатында салыстырмалы талдау жұмыстары жүргізілді. 
Жұмыстың қолданбалық маңызы: Әлихан Бөкейхан еңбектеріндегі этнофольклорлық негізде жан-жақты сүбелі еңбек жазу үшін қолданылады. Жұмыстың материалдары «Әлихан Бөкейханның этнофольклорлық мұралары» атты арнайы курстар мен «Алаш қайраткерлерінің  қазақ этнографиясындағы орны» атты оқу құралдарын жазу үшін. Сондай-ақ, жас алаштанушылар мен әлихантанушылар үшінде Әлихан Бөкейханның этнографиялық деректері құнды еңбек болып саналады.
Зерттеу жұмысының сыннан өтуі: Диссертациялық зерттеу жұмысының нәтижелері 9 ғылыми мақала негізінде жарық көрді. Оның ішінде ҚР БҒМ-нің Білім және ғылым саласындағы бақылау комитеті мақұлдаған басылымдарда – 3; шетелдік халықаралық ғылыми конференцияларда – 1; отандық республикалық және халықаралық конференцияларда – 4; Scopus базасына индекстелетін нөлдік емес импакт-факторы бар журналда – 2. Диссертациялық жұмыс Л.Н. Гумилев атындағы Еуразия ұлттық университетінің Тарих факультеті, «Архология және этнология» кафедрасында орындалды.
Зерттеу жұмысының құрылымы: Диссертация кіріспеден, әрқайсысы екі  бөлімнен құралған үш тараудан, қорытынды мен пайдаланған әдебиеттер тізімінен тұрады. 




________________
1 ӘЛИХАН БӨКЕЙХАН ЗЕРТТЕУЛЕРІНДЕГІ АУЫЗША ТАРИХ ЖӘНЕ ҚАЗАҚ ХАЛҚЫНЫҢ РУ-ТАЙПАЛЫҚ ҚҰРЫЛЫМЫ


   1. Қазақ шежіресі және қазақ халқының этникалық құрылымы жазбалары 
Әлихан Бөкейхан (әрі қарай зерттеуші, ғалым деп көрсетіледі) еңбектеріндегі қазақ шежіресі мен қазақ халқының этникалық құрылымы жазбаларына қатысты зерттеулері өте күрделі. Әлихан Бөкейхан өзі бірнеше басылымдарға берген мақалалары мен жазған хаттарын хронологиялық тұрғыдан саралау барысында, қазақтың шежіресі мен қазақ халқының этникалық құрылымына қатысты жазбалары (зерттеулері, мақалалары, хаттары) 1902-1926 жылдары жарияланғаны анықталды. Шежіре – халықтың шығу тегін, таралуын баяндайтын тарих ғылымының бір тармағы. Ру, тайпалардың өрбуін ұрпақтан-ұрпаққа жеткізген ресми шежіре мәдениеті елдердің барлығында кездеседі. Шежірелерді топтап жиып отыру орта ғасырдағы атақты адамдардың дәстүріне айналған [114]. Қазақ шежіресін ХІХ ғасырдың аяғы мен ХХ ғасырдың басынан көптеген ғалымдар хат бетіне түсіріп, баспадан шығара бастады. Соның бірі 1911 жылы Қазаннан шыққан Ш. Құдайбердіұлының «Түрік, қырғыз һәм хандар шежіресі». Бұл еңбек қазақ тарихында алғашқы болып, толықтырылып шыққан шежіре. Аталған шежіре қазақ зиялыларын, қарапайым халықты да елең еткізді. Себебі, отаршылық қамыты мойына ілінген халық, жат саясаттың жетегінде жүріп, ата-баба дәстүрінен ажырап қалу қаупі туындады. Ендігі уақытта заман талабына сай ата-баба тарихына қатысты білгенді қағазқа хаттау мәселесі туындады. М.Ж. Көпейұлы шежіреге қатысты: «Біздің бұл қазақта тасқа таңба басқандай анық шежіре болған жоқ. «Оқуға сенген ұмытшақ» деп оқуды керек қылмаған. «Жазуға сенген жаңылшақ» деп жазуды керек қылмаған. Ол кезеңде күнделікті шаруашылықтан уақыты болмаған секілді. Сондықтан оқу мен жазудың жоқтығынан жазылған шежіре болмаған. Естігенін ұмытпайтын құлағының тесігі бар, кеудесінің есігі бар, ұқпа құлақ жандар болған. Сондай жандардың айтуымен кеудесі хат, естігені көргені жад болған қариялар кейінгіге ауыздан ауыз алып айтумен үлгі-өсиет қалдырған [5, б. 9] деп көрсетеді. Жалпы, ХХ ғасырдың басындағы көптеген алаш зиялылары қазақ шежіресі туралы деректер қалдырған. А. Байтұрсынұлы шежіре туралы: «Шежіре – өткеннен дерек беретін, сөздің бір түрі. Шежіреде уақиғадан гөрі өткендердің тұс, туысы көп айтылады. Сондықтан шежіре уақиға сарынымен емес, уақыт, туыс сарынымен айтылатын әуезе табына жатады. Шежіре болған уақиға жайынан сөйлесе, себебін, мәнісін айтпай, тек болғанын айтады да қояды» [3, б. 247] болатын. Шежіре туралы ХХ ғасырдың басында болсын, сол ғасырдың соңында болсада көптеген тарихшылар, этнографтар көлемді еңбектер арнады. Қазіргі таңдағы шежіренің зерттелу мәселесіне қатысты: Ж. Артықбаев «Қазақ шежіресін зерттеу жаңа басталып келеді. Біз әлі ХІХ ғ. соңындағы ғылыми дәрежеге жеткен жоқпыз, тарихты жұтаң танимыз, рухани және іліми әлжуазбыз. ХІХ ғ. соңында да шежірешілер бірнеше бағытта болған: Шәкәрім қажы Батысты ұстанды, Құрбанғали имам Шығысқа еліктеді, Мәшһүр бабамыз – қазақ жолынан айрылмады. Менің ойымша біз соңғы жолды жалғастыруымыз керек» [7, б. 193], -деген пікірдегі шежіретануда қазақ жолы ең дұрысы секілді. Ғалымда қазақтың ескі жолынан айнымай, өзі өмір сүріп отырған заманның талабына сай етіп жазды. Қазақ шежіресін саралау, талдау, зерттеу жұмыстары ақырындап бір жолға қойылып келеді. Өйткені, біз әлі жалпы жұрт толық қолына ұстап оқитын, ұлтты ұйыстыратын, бір ту, бір таңба мен бір ұранның астына жинайтын шежірені жаза қойған жоқпыз. Бұған себеп, ХІХ ғасырдың аяғы мен ХХ ғасырдың басындағы жазылған қазақ шежіресі 1940 жылдарға келгенде, коммунистердің тарапынан тоқтатылды. Кеңес үкіметі қарамағындағы халықтардың тарихы мен шығу тегінің шежіресін жазғандардың бір бөлігін қудалады. Бұған қарап, тарихшылар, этнографтар, шежіретанушылар ешнәрсе жазбады деген сөз емес. Өйткені, біз кеңестік үкіметтің құрамында болғанда, бұл тақырыптарға қалам тарту былай тұрсын, атын атаудың өзі, кез-келген тарихшы үшін қиын болатын. Ұлттың тарихы мен мәдениетіне қатысты жазылған шығармалардың артынан шолақ белсенді коммунистер шам алып түсетін. Бұл жөніндеэтнограф «Шын мәнінде Шежіре Совет дәуірінде өзіне таңылған атағын дәлелдеді, ресми тарихқа қарсы, яғни контртарих қызметін атқарды. Большевиктік биліктің барлық сатысында Шежірені трайболизм сияқты құбылыспен байланыстыру орын алды. Сонымен бірге, қолжазбалардың көпшілігі араб әрпімен жазылғанын ескерсек, араб жазуын білетін адамдарды қудалау да шежіреге ауыр соққы болып тиді. Ақыр соңында араб әліпбиімен оқи алатын тарихшы қалмады [6, б. 10]. Дәл осы жерде кеңестік үкімет арабша жазу сызудан хабары бар адамдардың барлығын қудалап, ортадағы буын жас ұрпаққа толық шежірені жеткізе алмады. Тәуелсіздік алғаннан кейін қазақ тарихының көптеген жабық тақырыптары ашылып, зерттеле бастады. Соның бірі қазақтың ата тегінің шежіресі болатын. Енді егемендік қолға тигесін қазақтың көптеген рулары мен аталарының шежірелері жазылып, генологиясы (насапнамасы) тарқатыла бастады. Осы уақытта шежірені зертейтін біршама этнографтар мен тарихшылар қалыптаса бастады. ХХ ғасырдың соңына таман әуесқой тарихшы мен шежіретанушылар пайда болып, олар жекелеген әулеттер, рулар, аталастар, бай және қызметтегілердің аталарынан би, батыр жасап, көптеген жинақтар шығарды. Бір жеке тұлғаның еңбегін, өзге біреуге жазып жіберді. Бұны жалпы халық алғашқыда қай шежіре дұрыс, қайсысы бұрыс екенін аңғармай біршама шатасып, абдырады. Жеке шежіре жазушылар ел аралап, базарларда өз еңбектерін саудалады. Уақыт өте келе шежіретануға жолдан қосылған өз мүддесін, қалтасын ойлаған жеке тұлғалар ғылыми еңбектердегі деректермен бәсекелесе алмай өздері бірте-бірте шеттеп қалды. Өйткені, ол шежіредегі келтірілген деректер ғылымға мүлде сәйкес келмейтін болатын. Ал, ХХІ ғасырдың басында елімізде шежіретанушы ғалымдардың біршама шоғыры қалыптаса бастады. Олар: А. Сейдімбек, Ж. Артықбаев, М. Алпысбес, А. Сарсенбаев, Е. Тургунбаев сияқты ғалымдар, ғылыми түрде шежіре танумен айналысты. А. Сейдімбек «жұртшылық шежіреге неғұрлым қанық болған сайын, солғұрлым қазақ халқының этникалық біртұтастығын тереңірек парықтайтын болады. Шежірелік еңбектерді мінеп-сынап, сол арқылы халықтың тарихи жадын өшіруге ықпал етуден ғөрі, сол шежірелік мұралардың жиналуына, сілтеп отыру әлдеқайда пайдалы болмақ [115] дейді. Айтып отырғанындай әркім өзінің шығу тегіне қанық болған сайын туысқандығын, аталастығын, ұзақтан қосылатын жекжаттығын, құдантастығын, нағашы, жиендігін біле түседі. Бұл жақын татуластықтар қазақтың қарға тамырлы екендігін білдіреді. 
Этнография ғылымында ХІХ ғасырдың екінші жартысынан ХХ ғасырдың басынан бері азды көпті зерттеліп келе жатқан тақырып ол - қазақ шежіресі. Қазақ шежіресі әлі күнге дейін өзінің өзектілігін жоймаған тақырыптың бірі. ХХ ғасырдың басындағы ұлттың бетіне шыққан қаймақтарының барлығы шежіре мен қазақтың шығу тарихына тоқталды. Әлихан Бөкейхан шыққан тегі Шыңғыс тұқымы, өзі Алаш партиясының жетекшісі бола тұра, меніңше қазақтың шежіресі туралы жазбай кетуі мүмкін емес болатын. Біздің де мақсатымыз, ғалымның қазақ шежіресі мен қазақ халқының этникалық құрылымы жазбаларын жүйелеп, талдап, халыққа ұсыну. Ғалымның шежіре жөнінде жазған еңбектері туралы М. Алпысбес: «Әлихан мұрасының қазақ шежірелерімен байланысатын екі тұсы бар. Оның бірі халық шежірелерін жинау ісіне ұйтқы болу, ал екіншісі – шежіре жайында білдірген ой-толғамдары. Шежірелерге орай жазған Әлиханның еңбектерінде шежіренің екі қыры туралы айтылады: бірі – шежірелердің рулар генеалогиясын жер мәселесімен байланыстыру және хан-сұлтандардың ата-тек кестелері; екіншісі – шежірелердің тарихи мәнісі мен мазмұны туралы» [116]. Бұл жерде шежіретанушы Әлихан Бөкейханды шежірелерді жинаушы ғана емес, қазақтың кіндігін сол далаға апарып байланыстырып отырған секілді.
Әлихан Бөкейхан қазақ шежіресі мен қазақ халқының этникалық құрылымына қатысты еңбектерін сол кездегі баспасөз беттеріне жариялап отырған. Дереккөзі ретінде қарастырылған басылымдар: «Дала уәлаяты», «Из мусульманского мира», «Қазақ», «Речь», «Сәуле», «В мире мусульманство», «Жаңа мектеп» газеттері. 
1902 жылы «Схема родов» (Омский уезд) деген мақала жариялайды. Бұл еңбекте негізінен Омбы қаласының маңындағы қазақ руларының орналасу аумағына тоқталады. Осы еңбектегі Черлаковская болыстығында орта жүздің әр түрлі руларының орналасу орындарын, жер-су аттарын, тұрмыс тіршіліктеріне сипаттап береді. Орта жүздің басты Арғын, Қыпшақ, Керей, Уақ руларының генеалогиясын (насапнамасын) төрт-бес атаға дейін таратып жазады. Әлихан Бөкейхан қазақ ханы Тәуке ханның генелогиясын былайша тарқатады: «Еңсегей, Еңсегейден Көркемтәуке, Қанішер Абылай, Жәңгір, Сұлтанмәмбет, Жәңгірден тағы Уали, Уалидан Абылайхан. Ересімнен – Сәмеке, Сәмекеден Есім, Құдайменде, Құдаймендеден Қоңырқұлжа туады. Ересімнен – Сәмеке, Сәмекеден Есім, Есімнен – Тәукені тарқатады [16, б. 575]. Зерттеушінің төре тұқымдарын жазғанда тек қазақ хандары тұсынан бастағанын ғана аңғаруға болады. Бұған қарағанда, ғалым төре тұқымдарын ары Шыңғысхан бабасына қарай апармай, қазақ хандығы негізінде ғана қарастырып отырғанын аңғаруға болады. Бұдан басқа да экспедиция материалдарында төре тұқымдарының генологиясына бірнеше мәрте тоқталған. Бұл жөнінде «Ә. Бөкейханның төре шежіресіне қатысты жинаған дерегі, әсіресе, оның «Қарқаралы уездінің рулық кестелері», «Кенесары сұлтанның тарихына қатысты материалдар», «Адай уездінің қазақтары» атты еңбектері және Едіге, Бекет батыр, Ер Тарғын туралы әдеби-фольклорлық зерттеулері өзектілігін жоймаған. Ф.А. Щербина экспедициясы құрамындағы Әлихан жұмыстары шежіре мен ұлт тарихы тақырыбына ізденіс етуіне оң әсер етті» [116, б. 27]. Аталған еңбектерге қарағандатөре тұқымдарының генеалогиясына бей-жай қарамағандығын аңғаруға болады. Қанша дегенмен төре тұқымдары қазаққа жеке хандық тіктіріп, ел қылған әулет екені аян. Екінші, өзі де төре тұқымынан болғасын бұл деректерді ел арасынан жинауға көп қиындық тудырмаған секілді. Зерттеуші келтірген деректерге қарағанда бұл төре сұлтандарының генеалогиясы әр жерден жұлынып-жұлынып алған секілді. Қанша дегенмен Әлихан Бөкейхан сонау Шыңғысханның әкесі Есукей баһадүрден бастап шежіре таратпайды. Тек, Алтын орда хандарынан бері қарай таратып, одан қазақ хандары мен өз тұсына дейін ғана әкеледі. Бұған қарап, ғалым Шыңғысхан шежіресін білмеді деген сөз емес, Әлихан Бөкейхан не де болса қазақ шежіресін, қазаққа тарихына әкеліп байлап отыр. Бұл зерттеуші үшін дұрыс шешім. 
Қазақ халқының ру-тайпаларымен бірге өзінің атластары төре тұқымының да шежіре деректерін тарқатады. Ғалым, тек Омбы уезіндегі халықтардан ғана емес, басқа шежірелік деректерді жинастырып жазғанын аңғаруға болады. Омбы болыстығындағы басқа да Атығай, Қанжығалы және осы аумақта тұратын саны аз Кіші жүздің Табын және рулық құрамға кірмейтін қожа әлеуметтік тобының орналасу аумақтарына қысқаша шолу жасайды. Әлихан Бөкейхан 1903 жылы Павлодар уезіне қатысты ««Родовыя схемы» киргизь Павлодарскаго уъезда» атты көлемді мақала жазады. Бұл еңбекте ғалым Орта жүздің Қыпшақ, Керей, Уақ, Қарақожа, Құлбұлды, Сүйіндік, Мейрам, Басентин, руларының (генеалогиясын) насапнамасын төрт-бес атаға дейін тарқатып [117] жазады. Яғни, өзі өмір сүріп отырған кезеңнен бір-екі ғасыр артқа шегініп аталған рулардың генеалогиясын келтіреді. Бұл туралы: «Орта жүз, «Жанарыстың екі қатыны болыпты. Бірде-бірінің бұшпағы қанамай, бізге күн көру қайда, жас иісті баланы-ай деп, зарығып, қамығып жүрген күндерінде ойламған жерден алты қожа кез келіп, қона қалыпты:
Ой, құдай-ай!
Берді ғой бала беретұғын,
Әулиелер келді ғой,
Сыйынбасам маған серт,
Қолдамасаң саған серт,
Сарт болсаң садағам кет, [5, б. 13] - деп алтауына алты қой сойыпты. Сонан соң қатындары екі қабат бола бастап, бәйбішеден төртеу, тоқалдан екеу туыпты. Алтауына алты қожаның атын қойыпты. Бәйбішеден туған төрт бала: Қарақожа, Аққожа, Ақтамбердіқожа, Дарақожа. Қарақожадан арғын, Аққожадан найман, Ақтамберді қожадан қыпшақ, Дарақожадан қоңырат, тоқалдан туған Есімқұлқожа, Қасымқожа, біреуінен – керей, біреуінен – уақ» [6, б. 330-331] дей келе, қазақ шежірелері тарихының генеалогиясынан қожа есімдері орын алғандығын атап өтеді. Бұл туралы С. Мұқановта «Орта жүздегі жан Арыс балалары саналатын: Арғын, Найман, Қыпшақ, Қоңырат, Керей, Уақ дейтін алты атаны қожалар: Қара қожа, Ахтам қожа, Дара қожа, Момын қожа, Ысмағұл қожа, Қосым қожа дейтін алты қожадан таратады. Осындай қожалар «Ұлы» және «Кіші» жүздерде де бар» [118, б. 18]. Яғни, қазақ халқындағы ру-тайпаларға рухани мәдениет өкілі ретінде танылып, бірте-бірте сол ру-тайпалардың атасына айналған. Қожа атауының көптеп кездесуі бұл, ислам дінінің қазақ даласында кең таралғанын дәлелдей түседі. 
ХХ ғасырдың басында Әлихан Бөкейхан Орта жүз руларының құрамдарын Қанжығалы руының насапнамасын былай тарқатады: 1. Абыз. 2. Шомах. 3. Құдияр. 4. Қара. 5. Амалдық. 6. Сары. 7. Қарабұжыр. 8. Қарателес. Бұл рулардың барлығы Ақкөл және Шақшан болыстарында өмір сүретінін жазады [117, б. 254]. Бұл дегеніміз ХХ ғасырдың басында патшалық Ресей кезінде жоғарыда аталған осы аумақтарда көбіне қазақтың ру тайпалары жайлағанын аңғаруға болады. Ғалым 1897-1901 жылдары Щербина экспедицясына статистик болып қатысады. Осы Щербина экспедициясы құрамымен қазақ даласын зерттегенде бірнеше рулардың шежіре кестесін сызып, халық арасындағы көне көз қариялардан шежірелік деректерді сұрастырып, хаттап жазады. 
Экспедиция қорытындысында 1905 жылы «Материалы по Киргизскому землепользованию, собранные и разработанные экспедицией по изследованию Степныхь областей» атты Қарқаралы уезьіне қатысты көлемді еңбек жарияланады. Негізінде бұл еңбек 1898 жылдан жылына бір немесе екі рет шығып отырған болатын. Осы ғылыми жұмыстың ішінде қазақ халқының тұрмыс-тіршілігі, салт-дәстүрі, шаруашылығы мәселесіне арналған көптеген деректер келтіреді. Соның бірі Қарқаралы уезьінде тұратын қазақ халқының ру-тайпалары туралы жазған шежіресі болатын. Бұл «Родовыя схемы киргизь Каркарилнскаго уезда» атты еңбекке қысқаша шолу жасасақ. Әлихан Қарқаралы өңірін түгелдей түркі халықтарының ішіндегі қазақ ұлты құрайтынын айтады. Қарқаралыда қазақ халқы басқа ұлттарға қарағанда өте көп екенін жазады. Бұл аумақта төрелер мен төлеңгіттер және Орта Азиядан келген қожа руының да кездесетінін өзі сызған кестелер арқылы көрсетеді. Зерттеуші мақаласында қазақ рулары мен тайпаларын он жеті кестеге, жеке-жеке сызып көрсетеді. Біз соның бірнешеуіне қысқаша тоқталсақ.  
Бірінші, Орта жүздің шежіре кестесінде Ақжолдың балалары, Қарақожа мен Аққожа. Қарақожаның балалары Тарақты, Арғын, Қыпшақ, Уақ, Керей деп жазады. Ал, Аққожадан Керей мен Қоңырат. Әлихан Бөкейхан жасаған кестеге қарағанда, бұл басқа шежірелерге онша ұқсай қоймайды. Ол туралы М. Алпысбес: «Әлихан келтірген қазақ шежіресінің бұл нұсқасы Мәшһүр Жүсіп, Шәкәрім таратқан шежірелерінен өзгешелеу екені байқалады және Қарқаралы ояздығына қатысты қазақ руларының ретін – Ақжол, Алшын, Жетіру, Үйсін, Ырғақты, қырғыз, төре (сұлтандар), төлеңгіт, қожа деп берген» [116, б. 28], бұл жерде профессор Әлихан Бөкейхан мен Мәшһүр және Шәкәрім шежірелері бір-бірмен сәйкес келмейтіндігіне баса назар аударады. 
Екінші, Қаракесек руының шежіресін тарқатады. Қаракесек, Ақша, Бошан, Бошаннан – Жанту, Таз, Байбөрі, Машай, Манат, Жалықбас туады. Он алтыншы, бұл кесте сұлтандар кестесі деп аталады. Әлихан мұнда Шыңғысхан (Темучин) одан Жошыхан, (екі жолға ешнәрсе жазбай тастап кетеді) Сейнхан, Жәнібек, Жәнібектен Үсек пен Жәдік, Жәдіктен Сығай, Сығайдан Онан, Есімхан, Тәуке, Тәукеден Сәмеке Есім, Есімнен Жәңгір, Сұлтанмәмбетті таратады. Бұған қарағанда Әлихан өзінің Шыңғыс әулетінен шыққан ата - бабаларының тарихын жақсы біледі десек болады. Әр ханның қай баласы, қай анадан туғанына дейін атын атап көрсетіп [119], шыңғыс тұқымынан бастап, үлкенді-кішілі қазақ руларының насапнамасын толық таратып жазады. 
Әлихан Бөкейхан 1913 жылы «Қазақ» газетінің №2, 3, 5, 7 және 9 нөміріне сериялық түрде «Қазақтың тарихы» атты мақала жариялайды. Зерттеушінің «Қазақ» гезетінің алғашқы сандарынан қазақ тарихы мен шежіресіне қалам тартуы өте орынды шешім. Өйткені, халықтың арасында тарих пен шежірені айтып жүрген адамдардың әңгімесінің көбісі ойдан құрастырылған немесе шындықтан өте алыс болатын. Осы екінші нөмірдегі мақаласын былай бастайды: «Тарих дейтін: бұрынғы өткен заманның жайынан сөйлеп тұратын, бұрынғы өткен кісілердің ісінен хабар беретін бір ілім. Қазақтың көбі оны «шежіре» деп айтады» [120]. Зерттеуші бұл жерде тарих өткен замандарда не болғанын, сол дәуірде өмір сүрген халықтардың (тұлғалардың) тұрмыс-тіршілігінен азды-көпті хабар беретін бір үлкен ғылыммен қатар, бұл шежіре деп тайға таңба басқандай қылып айтуда. Мақалада Әлихан Бөкейхан: «Өзінің тарихын жоғалтқан жұрт, өзінің тарихын ұмытқан ел–қайда жүріп, қайда тұрғандығын, не істеп не қойғандығын білмейді, келешекте басына қандай күн туатынна көзі жетпейді. Бір халық өзінің тарихын білмесе, бір ел өзінің тарихын жоғалтса, оның артынша өзі де жоғалуға ыңғайлы болып тұрады»[120]. Бұл жерде кез-келген халық өз тарихын білуі керек. Өз тарихын білмеген халық немесе жеке тұлға да болашақта кемел ұлт бола алмайтынын айтады. Әрбір халық өз тарихын, өз ана тілінде оқуы керек. Сонда ғана жас ұрпақ өз ұлтына, өз тіліне деген құрметі арта түседі. Егер өз тарихымызды өзгенің тілінде оқитын болсақ, онда келешек жастарға дүбара тарих тастап кетеміз. Бұл үрдіс түбінде кез-келген ұлттың жоғалуына әкеліп соғады. Әлихан Бөкейхан қазақ ақсақалының шежіредегі орнына ерекше тоқталып мынадай ой айтады: «Қазақ ішінде һәр үйдің отағасы, һәр ауылдың ақсақалы тұрған бір шежіре, бұрынғы өткен-кеткеннен естіген білгені болса, кейінгі жастарға соның бәрін айтып отырады» [120]. Бұл жерде бір ақсақал бүкіл бір ауылдың немесе рулы елдің қағазға қатталып жазулы тұрған қол жазба шежіресіндей. Ақсақалдар ес біліп келе жатқан әрбір жас буынға өз руы мен аталастарының шежіресіндегі жаманшылықты жасырып, жақсылығын асыра ауызша көркемдеп жеткізіп отырды. Өз аталарының арасынан шыққан тұлғаларды қадір-қасиеті жеткенше құрмет тұтты. Ол аталары сол рудың ұранына шығып отырады. Ал, қазіргі таңда бұл мәселе өте күрделі. Өйткені, көкірегі сыр сандық қариялар азайып бара жатыр, тіпті саусақпен санарлықтай деуге болады. Зерттеуші мақаласында қазақты қырғыздың нәсілінен деп жүргендерге мынадай ой айтады: «Осы күнгі қазақ (тың) ол қырғыздың нәсілінен емес екендігіне дәлел толып жатыр. Осы күнде қазақта қыпшақ, арғын, керейіт, найман, қоңырат деген рулар бар. Бұл рулар анау қырғыздардан басқа болып, олармен қатар жүріп, қатар тұрған елдер еді. Енді қырғызбен қатар жүрген найманды қалай бұрынғы қырғыздың нәсілінен деп айтуға болады?!» [121] дейді. Бұл жерде қырғызбен бірге сол дәуірден өмір сүріп келе жатқан қазақтың үлкен руларын (қыпшақ, арғын, керейіт, найман, қоңырат) Алатауды жайлаған қырғыздан жаратылған деу әсте дұрыс емес. Бұл: қыпшақ, арғын, керейіт, найман, қоңырат сияқты үлкен ру-тайпалар тарихының өзі қырғыз халқының тарихынан ары кетеді.
Әлихан Бөкейхан 1913 жылы әртүрлі оқуда оқып жүрген қазақ жастары өздерінің шығу тегіне байланысты мынадай ой айтады дейді: «Қазақтың мектеп, медресе һәм школда оқып шыққан жастары қазақтың асылын анық біліп жете алмаса да, әйтеуір асылы түрік нәсілінен екендігіне анық иманды» [122]. Ғалымның сөзіне қарағанда, қазақ жастары асылын анық білмеуіне басты себеп, ХІХ ғасырдағы патшалық саясаттың өте қатты жүргені. Өз тектерін білмей, тек арыдан ғана барып, түрік нәсілінен екендігіне, көздерінің қысыңқы (қыли) екендіктерінен және мұсылман болғасын ғана түбі түркі екендігіне сенетін сияқты. Әлихан Бөкейхан тағы бір еңбегінде қазақтың кез-келген баласы (жеке тұлғасы) қай жерде болса да, өзінің шығу тегін өзгеден сұрауын тоқтатпайды. Олар қай жерде жүрсе де, өз шежіресін өзгеден сұрай жүреді немесе өзгенің шығу тегін де сұрастырып біліп отырады. Соның бірі «Қазақтың молласы болсын, қарасы болсын – шежіре білуге, бұрынғы өткеннің тарихын есітуге әуес халық. Қазақта «жеті атасын білмеген – мертід» (мәңгүрт Н.Қ.) деген мақал бар. Сондықтан, һәр бір қазаққа жеті атасын білу парыз дәрежесінде. Қазақтың қариясы 15-20 атаға дейін өз руының шежіресін құрастырып айта біледі. Қазақта арғын руынан болған кісі өздерінің шежіресін өрбітіп Арғынға, Қыпшақ – қыпшаққа апарады. Шежіренің басы Арғын, Қыпшақ, Найман, Қоңыратқа барып тоқырайды. Оның ар жағы көмескі. Қазақтың қайдан шыққандығы тіпті белгісіз. Қазақ шежіресін қалаға барса да, далаға барса да, қажыға барса да сұрап жүреді» [123] дейді. Бұл жерде ғалым қазақ халқының қанына сіңген ру мен тегін сұрауды айтып тұрған секілді. ХХ ғасырдың басындағы Патшалық үкіметтің тарихшылары қазақта жазылған, хатқа түскен тарих жоқ деп, халықтың арасына ірткі сала бастады. Содан, ауылдағы кейбір шала сауаттылар өз руының шежіресін, өзіне қарай тартып, әр қайсысы өз атасын өзгеден биік қойып, елді жаңылыстырып жіберді. Барлығы бір ұлттық бірлестік қалыптастыра алмады. Осының салдарынан жас ұрпақ қайсының дұрыс, қайсының бұрыс екенін түсінбей дүбәра күйге түсті. Осыны білген Әлихан Бөкейхан «Қазақ» газеті ашыла салысымен бірнеше жауап мақала жазды. Әлихан қазақтың тарихының болғанын, онда тарих пен шежірені ауылдағы ақсақалдар атадан балаға мирас еткендей құлақтарына құйып отырады деді. Ауылдың ақсақалдары шежірені өзінен бастап, он-он бес атадан арыға асырып біліп отырды. Өз руларынан шыққан елге көмегі тиген байларды, батырларын жас ұрпақтарына сіңдіре білді. Бұл тақырып бізге Әлихан Бөкейханның қазақ этнографиясындағы шежірелік деректерді сөйлете білуімен құнды. Ғалым өзінен бұрынғы өткен ел азаматтарына қарата мынадай ой айтады: «Бұрынғының көбі күш-қуатты тиісті орнына жұмсамай, бірінің көзін бірі шұқудан уақыты артылмады, істегенінің бәрі жәбір, залым болды, қылғанының бәрі зорлық-зомбылық еді» [124] дейді. Бұған қарағанда зерттеушінің ел үшін жұмыс жасаған тұлғаларға көңілі толмағандығын аңғаруға болады. Зерттеуші қазақ халқының тарихына қатысты өз ойын бүкпесіз былай дейді: «Біздің қазақ халқының асылы тексеріліп, тарихы жазылған жоқ. Бұ күн Азия картасының төрттен біріне ие болып тұрған қанша миллион қазақтың тарихы көмескі қалыпта тұрған жайы бар. Тарих ғылымында қанша тарих жазушылар шығып, қаншама кітап жазып шығарды. Солардың арасында қазақтың асылын анық қып айтатыны жоқ. Арабша, түрікше, орысшада біз көрген кітаптарда қазақ турасында жазылған сөздердің бәрі де хақиқатқа халаф – шіп-шикі өтірік, қанағат табарлық һеш бір сөз жазылған жоқ» [121]. Бұдан аңғаратын нәрсе біреу-ақ, ол қазақтың тарихы мен шежіресін дұрыстап жазу ғана. Әлихан Бөкейхан қазақ халхының этникалық құрылымы жазбалары да бірнеше мақалалар тізбегінен тұрады. Ғалым қазақ халқының этникалық құрылымдарына қатысты бірнеше еңбектер жазады. Бұл еңбектерінің барлығы қазақ халқын бір ту мен бір ұранның астына жинау болатын. Қазақ даласында ұлттың қалыптасу кезеңдері бірнеше ғасырды алғаны тарихи шындық. «Қазақ» сөзінен бұрын қазақ руларының тарихы тереңде жатыр. Бұл рулар бірте-бірте түрлі саяси кезеңдерден өтіп, барлығы бір «қазақ» деген руды құрады. Ол рулар қазақ хандығын құрып, тарих сахнасына шықты. Хандық дегеніміз – бір орталыққа бағынған, өзіндік териториясы, елге ие болар басшысы, азды-көпті халқы бар үлкен мемлекет. Ғалым осылардың барлығын хронологиялық тұрғыдан саралап көрсетіп жаза білді. 
Әлихан Бөкейхан 1903 жылы Орыс географиялық қоғамының Батыс-Сібір бөлімінің толық мүшесі бола отырып, қазақ өлкесінің тарихын зерттеу бойынша жан-жақты ғылыми-зерттеу жұмыстарын жүргізді. Зерттеу негізінде «Исторические судьбы Киргизского края и культурные его успехи» атты үлкен мақала жариялайды. Аталған еңбек қазақ тарихы үшін ғалымның ең құнды еңбектерінің бірі. Мақалада Әлихан Бөкейхан қазақ даласындағы тарихи ескерткіштер, балбал тастар, археологиялық ескерткіштердің сипаттамалары, халықтың шаруашылық түрлеріне өз пікірлерін білдіргені. «Археологиялық қазба жұмыстарының мәліметтеріне, өзі жүргізген зерттеулерге сүйене отырып, ол өлкедегі бұрын өмір сүрген тайпалар жайлы айта келіп, табылған археологиялық ескерткіштердің соларға тән екендігіне тоқталады. Автор грек, қытай, ұйғыр деректеріне сүйене отырып, қазақ жерінде өмір сүрген ғұн, үйсін, арғын, найман, керей, алшын тайпаларының тарихына шолу жасап, олардың пайда болуының хронологиялық бірізділігін сипаттайды, монғол, қалмақ шапқыншылығы, Қазақ хандығының құрылуын, өлкені орыстардың отарлау кезеңдерін ерекше тұжырымдармен баяндайды» [125]. Одан ары қарай қазақ руларының қалыптасуы туралы зерттеуші былай дейді: «После смерти Абулхаира в 3 четверти ХV в. в его улусе усились среди чингизидов обычные усобицы за власть. Кочевникам, тяготившимся всегда враждаю своих властителей, стало невмоготу оставаться а Узбекской Орде. Большая часть кипчаков присоединилась к союзу киргиз-казахов, увелечив число их до 200 000. Спустя 200 лет после смерти объединителя казахов Касым хана, его народ снова появился на исторической сцене в виде 3-х полных союзов, известных под именами: старшей, средней и младшей орд» [126]. Бұл қазақ халқының этникалық құрылымының ең жоғарғы негіздерінің бірі болатын. Әлихан Бөкейхан қазақтың үш жүзінің мағынасына тоқтала келе, осы мақаласында: «Ходячие названия орд большая и малая совершенно неправильно характеризуют орды, неверно передавая и смысл киргизских слов; улы – старший, древний, а не большой в смысле количества, кши – значит не малая (смысле количества), а младшая...» [127]. Әлихан осылай қазақтың «ұлы жүз», «орта жүз», «кіші жүз» ұғымдарына баға береді. Шежіреші Қ. Халид үш жүз атауын былайша келтіреді: «Өзбек өлген соң ұлы Жәнібек хан исламға енген көшпенділерді үшке бөліп – Ұлы жүзге Үйсінді датқа қойып, Жалайыр атты кісіні оған наиб – орынбасар етті. Орта жүзге Арғынды бек етіп, Найманды оған көмекші етті. Кіші жүзге Алшынды би қойып, Жаппасты оған көмекшілікке тағайындады. Олар әмірді қабыл алып, Еділ, Жайық, Есіл, Нұра, Жем, Арал орталарында көшіп-қона жүрді» [128] деп жазды. Бұл келтірілген деректерге қарағанда Әлихан мен Құрбанғалидың еңбектеріндегі саралауларда өте көп айырмашылықтың жоқ екенін аңғаруға болады. Әлихан Бөкейхан да, Құрбанғали да жазған жүз атаулары географиялық негізде бөлініп, басқарылғанын айғақтайды. Әлихан Бөкейхан осы көлемді еңбегі арқылы сақ, ғұн заманына бері қарай қазақ ұлтының қалыптасу кезеңін хронологиялық тұрғыда жаза келе, тарих сахнасына қазақ деген ұлтты алып шығады. Бұл ұлы жүз, орта жүз, кіші жүзбен қазақтың кірме руларының барлығы бір тудың, бір ұранның айналасына жиналатынын көрсетеді. Бұл ұлттық этникалық құрылымның қалыптасқанын толық аңғартады. Мақалаларында қазақ халқының этникалық құрылымына қатысты бірнеше деректерді келтіреді. Соның бірі - «Тарих кітаптарындағы көп хатаның бірі – тарих жазушылардың һеш бірі қазақ пен қырғызды айырмайды. Қазақ – қазақ, қырғыз өз алдына қырғыз, бұлардың арасында аслан ілгі жоқ. Түркімен менен башқұрт қандай басқа-басқа ел болса, қазақ пен қырғыз да сондай басқа ел» [121] деп жазады. Осыған қарағанда, қазақ пен қырғызды мүлде салыстыруға болмайды дегенді меңзеп отыр. Әрине, қазақ пен қырғыздың түр тұлғасында, тұрмыс тіршілігінде, есімдерінде өзгешелік жоқтың қасы, бірақ тілдік тұрғыдан екі халық арасында айырмашылықтар бар. Мақалада «Орыстың атты әскері қазақпын десе, біздің қазақ өзінің атынан айрылып, қырғыз атанып жүрмекші емес. Қияметке шейін қазақ, қазақ болып жасамақ» [129] дейді. Яғни, зерттеуші орысқа немесе қырғызға қазақ аттан түсіп, өз ұлтын сатпайтына сенімді секілді.
«Қазақ» газетінің №5 санында «Қазақ» деген сөздің мағынасын тоқталады. Онда тарих кітаптары анық қып айтып бере аламайды. «Қазақ» деген сөз қайдан шығыпты? Тарих кітаптарынан қарап мұны білуге болмайды. «Киргиз» деген бір жаңылыс сөзді малданып, соныменен бүкіл тарихын быдықтырды (былықтырды). Арабша һәм түрікше тарих кітаптарына келсек, онда да анық сөз жоқ, һәр түрлі ұйғарып айтады. Кей біреуі: қазақ – қашақ деген сөзден өзгерілген дейді. Жәнібек хан тұсында ханзаданың біреуі хан бола алмайтын болған соң, қасына жас баланы ертіп елден қашып, азып-тозып жүрген соң сахарада қалып «қашақ» атаныпты-мыс, жүре-жүре «қашақ» сөзі қалып, «қазақ» болыпты-мыс» [130]. Бұл жерде Әлихан Бөкейхан қазақ деген сөздің төркініне тоқтай келе, осыған дейінгі жазылған тарих кітаптары толық жауап бере алмайтынына тоқталады. Қазақ сөзінің этимологиясын, бірде-бір еңбектің көтере алмай тұрғанын көрсетеді. Арабша һәм түрікше жазылған еңбектерде ғылыми тұрғыдан көңілден шықпайтынын аңғартады. Мына соңғы сөйлем өте қарама-қайшы сөйлем секілді. «Жәнібек хан тұсында ханзаданың біреуі хан бола алмайтын болған соң, қасына жас баланы ертіп елден қашып, азып-тозып жүрген соң сахарада қалып «қашақ» атаныпты-мыс, жүре-жүре «қашақ» сөзі қалып, «қазақ» болыпты-мыс. Жәнібек тұсында қай ханзада қасына жас баланы ертіп қашыпты? Оны жұрт қашақ депті, ол сөз кейін «қазақ» болыпты. Меніңше, Әлихан Бөкейхан бұл деректерге мүлде сеніп отырған жоқ секілді. Бұл келтірілген деректер бүтін бір халықтың шығу тегіне мүлдем жауап бере алмайды. Бізде, осы күнгі тарихшылар мен тіл мамандарының «қазақ» деген сөзге қатысты айтқан ғылыми пікірлеріне тоқталып өтсек. Зерттеуші Ә. Әбдрахманов «қазақ» сөзінің төркіні «қаз» және «оғ» (оқ) деген екі сөздің қосылуынан жасалған: «оғ» – көне түркі тілінде ру, тайпа дегенді білдіреді. «Қаз-оғ(оқ)» – қазақ тайпалары деген ұғымды білдіреді». Бұған қарағанда «қазақ» сөзінің мағынасы – қазақ жерінде мекендеген ру-тайпалардың жиынтығы іспеттес. Бұл көптеген ру-тайпалар бірігіп, ол бір ұлтты құрады. Ол ұлт бір орталыққа бағынып, бір мемлекет болды. Тарихшы Н. Мыңжанұлы:  ««Алтын тас», «Күлтегін», «Тоныкөк» түркі жазуларында кездесетін «қазғану», «қазғандук», «қазған тұтқын», «қазғанмасар» деген етістіктер «қажырлы, қайрат жұмсау», «күресу», «талпыну», «еркіндікке ұмтылу», «ерлік істеу», «табысқа қол жеткізу»» [9, б. 1-2] деп түсіндіреді. Н. Мыңжанұлы келтірген деректерге қарағанда, қазақ күресуші, еркіндікке ұмтылып, тәуелсіз азат өмір сүруші секілді. 
1913 жылы «Қазақ» газетінің № 8 санында «Қазақ» деген мақала жариялады. Мақалада облыстар мен губерния жеріндегі қазақ санына қысқаша тоқталады. Әлихан Бөкейхан «Біздің қазақ баласы орыс патшасының қол астында мынау тоғыз облыс, бір губернеде: Семей, Ақмола, Торғай, Орал, Закаспийски, Сырдария, Жетісу, Ферғана, Самарқанд облыстары және Астрахан губерниясымен жалпы саны он. Осының бәрі 4 миллион 499 мың 664 адам. Бір жылғы адам баласының таза өсімі мың адамға 15 адам. Осы 9 облыс бір губернеде 260 миллион десетина (1 десятина – 1 гектар, 9 соттық) шамасында жер бар» [131]. Ғалым бұл есепте Жетісу қырғыздары да бар дейді. Осы тоғыз облыс бір губерниядағы қазақтың өсім саны басқа халықтардан кем емес екендігін көрсетеді. Ғалым бұл есепті 1908 жылғы есептен алып, 1897-ші жылғы есеппен салыстыра отырып жасайды. Халық саны өсуі сол кездегі экономикалық шаруашылықтың өсімін көрсетеді. Егер, шаруашылық түзеліп, жағдай жақсы, бейбітшілік заман болса онда халық тез көбейеді. Халықтың көбеюі экономиканың артуына бірден бір себеп. ХХ ғасырдың басында әлі қазақ даласына шаш ал десе, бас алатын, қызылдардың билігі орнамаған болатын. Әлихан Бөкейхан бұл мақала мен жалпы қазақ халқының санын, қай жерде қанша орналасқаны туралы сипаттама береді. 
1913 жылы «Қазақ» газетінің №12 санына Ш. Құдайбердіұлының «Түрік, қырғыз, қазақ һәм хандар шежіресі» кітабын қалың қазаққа таныстырады. Мақаланың толық аты «Түрік, қырғыз, қазақ һәм хандар шежіресі» (Шәкәрім Құдайбердіұлы. 114 бет, бағасы 1 сом) деп аталады. Таныстыруда зерттеуші Шәкәрім қажының еңбегіне қысқаша шолу жасайды. Бөкейхан ең алғашқы сөзін былай бастайды: «Мұнан бұрын қазақ шежіресі қазақ тілінде кітап болып басылған жоқ. Шәкәрімнің бұл кітабы қазақ шежіресінің тұңғышы, қазақ шежіресін білмек болған аға-іні іздегенді осы кітаптан табасың. Енді мұнан былай қазақ шежіресін жазбақ болған кісі Шәкәрім кітабын әбден білмей қадам баспасын. Кітап жиған жері жоқ, көшпелі далада жүріп Шәкәрім шежіресіндей кітап жазбақ оңай жұмыс емес» [132]. Мұнда айтылған Әлихан Бөкейханның айтқан сөзінде ешқандайда артық кеткен жері жоқ. Ғалым айтқандай, далада жүріп Шәкәрім шежіресіндей кітап жазбақ, сол заманда өте қиын болатын. Шәкәрім өз кітабы жөнінде мынадай ойды шумақтап жеткізеді:
«Бір алла бергеніңе сансыз шүкір,
Қалған жоқ зая болып, қалған пікір.
Бітірдім түркі қазақ шежіресін,
Болса да кемшілігі қисық бүкір» [132] дейді. Әлихан Бөкейхан «Шәкәрімнің өзі «бүкір» дегенімен, шежіресі бала оқытқан молланың қолында болатын кітап». Шәкәрім айтатындай кітаптың ешқандай бүкір жері жоқ, қайта ауылдағы бала оқытатын молланың қолында осы кітап болуы керек деп айтып отыр. Әрине, әрбір ата тегін білгісі келетін немесе өзінің руын, хандар шежіресін түсінгісі келетін жас оқушыларға бұл кітап ауадай қажет. Сондықтан, бұл кітапты бала оқытқан молланың қолында болуы керек деп жазып отыр. Шәкәрім жазған: «Түркі халқы әр рудан қосылып, әр түрлі атпен аталған. Нәсілі бір болмаса да, екі түркі ағайын болғысы келсе, бір жерін қанатып, қандарын сүтке яқи қымызға қосып, бөліп ішеді де «қаны қосылған қазандас болдық» [4, б. 18] дейді. Оны «Анда» дейді, біздің қазақтың: «құда-анда» дегендегі андасы осы сөз». Бұл жерде, ғалым Шәкәрім қажының «қаны қосылған қазандас болдық» деген сөзіндегі, «анда» сөзіне тоқталып, өзінің қысқаша пікірін білдіріп өтеді. Зерттеуші Шәкәрім қажының еңбегіндегі бірнеше қателіктерге де тоқталып, мынадай пікір білдіреді: «Аристов қос көлдің күн батысында меркіт, орынхай, орынхайдың күн батысында қырғыз бар еді», - деп жазғанда, Шәкәрім де Аристовше жазып өткен. Осы күнде бұл шежіреде аталған жерлер қай патша қол астында, қай губернеде, Шәкәрім жазып өтуі керек еді. Шежірені қайта басқанда қажы бұл кемшілікті толтырар деп қысқаша  ескертпе келтіреді. Бірақ, Әлихан Бөкейхан «Шежірені қайта басқанда Шәкәрім бұл кемшілікті толтырар» деп қана жазып отыр, аталған ескертпені. Кітаптағы қазақтың ру таңбаларына да қатысты бөліктеріне тоқталып, өзінің пікірлерін білдіреді. Ғалым сөз соңында Шәкәрімнің «Шежіресіне тағы неше айналып келерміз. «Түрік баласы жеріме түсті деп тарылмаса» деп, өзінің сөзін аяқтайды. Сөз соңындағы екі сөйлемнен көп нәрсе аңғаруға болады. Ол, «шежіреге тағы неше айналып келерміз» [124, б. 125] – дегені. Ғалым меніңше, бұл қысқаша талдауын өзіне азсынып отырған секілді. Қазақтың шежірені барлығы қызығып, шын ықыласпен қарайтынына сенеді. Екіншісі, Әлихан талдаған шежірені Шәкәрім қажы жеріме түсті деп тарылмаса, кітаптың авторының өзіне сұрау салып отыр. Әлихан Бөкейхан өзінің «Түрік баласы» деген лақап атын толық көрсетіп, шығарманы қазаққа таныстыра отырып, сынайды және алғаш болып рецензиялық дүние жазады. Ғалымның бұл сыны қажының еңбегін көтермесе бағасын түсірмейді. Шәкәрімнің еңбегі қазақ тарихындағы алғашқы шежірелік еңбек. Мақаласында Шәкәрім келтірген деректерге ой тұжырымдарын сынағанын көрдік. Бұл, жалпы қазіргі қоғамдағыдай кім-көрінген өз ата-бабасының шежіресін мақтап жаза бермеуге жақсы үрдіс. Әлихан сынаған деректері өте дұрыс. Бұл мін айтылмай сын түзелмейтінінің анық дәлелі.
1913 жылы «Қазақ» газетінің №34 санына «Арыс ұлы» деген лақап атпен «Абақ-Керей» атты мақала жариялайды. Бұл Абақ Керейлер 1757 жылы Жоңғарияны Қытайлар тарих бетінен жойғаннан кейін, бос қалған жерлерге барып, орналаса бастаған болатын.  «Үйсін Абақ деген жігіт ашамайлы керейге барып, қыз алып, басына үй көтеріп, алдына мал салып, Абақ-керей атанып кетіпті. Абақ өсіп-өнген соң, мұнан бұрын 160-шы жылдар (1760 жылдар Н.Қ.) Суар, Алтай тауына барып бос тұрған қалмақ жеріне орнықты» [133]. Ғалым мақалада шығысты жайлаған керей туралы көптеген деректерді келтіреді. Жалпы, біз үшін Шығыс Түркістан көптеген тарихи құндылықтарды бұғып жатқан аймақ. Этнограф Ж. Артықбаев: 1757 жылы қазақ басшылары бас қосқан Түркістан кеңесінде Шығыс саясаты қарастырылған. Соның нәтижесінде қазақтың сол кездегі үлкен ханы Әбілмәмбеттің ұлы Әбілпейіз сұлтан аталықтар әулетінің, төлеңгіттердің мықты өкілдерімен қожа-молдалармен бірге шығысқа атандырылған. Оны қолдауға Түркістандағы жиында Найман одағының көш басшылары мойындарына кісе белбеулерін салып ант беріп, оған Абақ-Керейде қосылады. Біздің айтпағымыз Абақ-Керей мен Найманның үлкен жауаптылық алғаны және соны орындағаны. Осылайша Алтай мен Тарбағатайға қазақ баласы ие болды [134] дейді. Этнограф найман мен абақ-керей руларының қалай көшкенін тәпсірлеп анықтап жеткізеді. Ол жерге барғасын халық күн көріс үшін тіршілік жасайды. Соның бірі жайылымдық жерлері мен қыстаулары. Жайылымдық пен қыстаулары қазіргі күнгі Шығыс Түркістан аумағы болып есептеледі. Бұл жерлер ертеден Орта жүз қазақтарының көшіп-қонып жүрген жерлері. Мақалада тағы бір тоқталатын мәселе ол билік пен заң мәселесі. Осы тұрғыда былай дейді: «Заң-закон билік қазақша. Билікті, жарлықты (жарлық) аттарын дәрежелерін салып ойған мөрмен бекіткен. Абақ 13 үкіртай (13 болыс) араларында бөтен халық жоқ. Жалғыз сәуір тауында 3 үркітай торғауыт бар, бұлар өз алдына. Ғұрып-әдеті көп өзгертілген жоқ, баяғы қазақша. Ән дауыс Алатаудағы қалпындай» деп [133] жазады. Бұған қарағанда қазақтың законы өз қолында. Закон билігі де қазақша екенін аңғаруға болады. Әр ру жарлықтары мен жасалған келісім шарттарында өз мөрлерімен басады деген сөз. Мақалаға қарағанда, мұнда 13 болыс Абақ керей орналасқан. Бұлардың ұстайтын салт-дәстүрі де, әдет-ғұрпы да, салатын әні деқазақтың Сарыарқасының қазағынан еш айырмашылығы жоқ екенін байқаймыз. Соңғы уақыттары қытай төрелелері бұл аумақтарға келіп, халыққа көптеген салықтар салып жатқанын жазады. Бұл салықтар қарапайым халыққа ауыр тиетінін де ескертеді. Сонымен қатар, қытайша білетін ортадағы қу саудагерлер салықты үстемелеп салатыны тағы бар. Қарапайым халық түгелдей салықты мал санымен ғана өтейді. Ел ішіндегі сауаттылық пен оқу-білімге тоқтала келе «Оқу жағы тәуір, әр ауылға екі-үш хат таныған адам. Оқытқыш мұғалімдер некен саяақ. Халық оқу жағына ынталы. Елде алдырып оқитын «Қазақ», «Айқап», «Тәржімән», «Уақыт», «Жұлдыз» сияқты газет, журналдар бар. Кәсіп жоқ. Егін салу да кем. Бар керейден бір саудагер жоқ» [133] дейді. Бұл жерде оқу-білім азда болса бар екенін, оған ынталы жастардың да ел арасынан шығып жатқанына қуанады. Қазақ даласында шығып тұрған басылымдардың да сол аумаққа барып, халыққа таралып, елді сауаттандырып жатқанына аз да болса көңілі толып отырғанын байқауға болады. Елде кәсіптің жоқтығы, егін шаруашылығының аздығы, бүкіл керейден саудамен айналысатын адам жоқтығына аз да болса көңілі толмайтынын аңғарамыз. Әлихан Бөкейхан неге бұл мақаланы жазды дегенге келсек, қазақ шекарасының арғы бетіндегі халықтың да қазаққа бауыр, туыс, қаны бір екенін есіне салып қоюы үшін. Екіншіден, Алтай тауларын мекендеген халық пен Алатауды мекендеген халықтың арасында айырмашылық жоқ екенін көрсету үшін. Мұнда да қазақтың мал шаруашылығынан басқа өзге кәсіптерді аз игеріп отырғанын сөз соңында көрсете білді. Мақала шекараның ар жағында қалып кеткен қазақты, осындағы ел мен жұртқа аз да болса таныстыру болатын.  
Әлихан Бөкейхан 1926 жылы КСРО Ғылым академиясы ұйымдастырған «Антропологиялық экспедицияға» қатысады. Аталған экспедиция Қазақстанның батыс өлкесіндегі Ақтөбе, Атырау, Маңғыстау облыстарын (Адай уезін) зерттеді. Бұл Әлихан Бөкейхан қатысқан соңғы экспедициясы еді. Экспедицияда Адай уезінің қазақтарының тұрмыс-тіршілігін, әдет-ғұрпын, шаруашылық түрлерін түгелдей қағаз бетіне түсіріп, оны сөйлете білген. Соның бірі Адай уезі жеріндегі қазақтың ру-тайпаларының шежіресін жазуы болатын. Ғалым «Казаки Адаевского уезда» атты еңбекке қосымша ретінде «Список стоянок, где опрошены Адаи и Табын. Название волостей и адм. Аулов по родам и их отделениям» [135, с. 113-118] атты шежірелік кестелерді тарқатып жазады. Зерттеушінің бұл еңбегінде алдыңғы шежірелік деректерге қарағанда біршама өзгешелеу. Бұл Адай уезінің шежірелік еңбекте тек ру аттары ғана емес, әрбір рудың таңбаларын қосып жазады. Таңбалардың шығу тарихына да қысқаша шолу жасап өтеді. Ғалым әрбір руды жазғанда ең бірінші олардың қай болыстықтың құрамында екенін, екінші қай рудан екенін, үшінші ауылдық-әкімшілік нөмірін, төртінші қай ата, қандай рудың құрамына кіретінін жазады. Зерттеуші осы экспедиция құрамында жүріп, жалпы саны 10 болыстық пен 16 ауылдық-әкімшіліктің ру-тайпаларының шежіресін келтіреді. Ғалым Кіші жүз руларының шежірелерін былай таратады: Байұлы, Байұлыдан туған бес ұл – Жаппас, Беріш, Таз, Адай, Сұлтансиық. Байұлының немерелері – Қызылқұрт, Мақсар, Алаша, Байбақты, Тана, Шеркеш, Ысық, Естемірді көрсетеді. Ал, Адайдан – Келімберді мен Құдайке. Келімбердіден – Ақбан, Құнанорыс, Бұзау (Жеменей), Балықшы, Тобыш және Мұғал. Келімбердіден Жантуған мен Жамбай. Жантуғаннан Жортыс туады. Жортыстан – Тоғанас, Тоныс, Қойы дүниеге келеді. Келімбердінің ұлы Жамбайдан – Айдабол, Қошқар, Сүйіндік туады [136]. Әлихан 1926 жылғы «Антропологиялық экспедицияда» Адай уезіндегі әрбір рудың генеалогиясымен қатар, ол рулардың таңбаларын да хатқа түсірген болатын. Бұл жөнінде М. Алпысбес: Адайдың таңбасы – мосы, Табынның таңбалары – шөміш – Бозым атасында, көсек (көсеу) – Ағым атасында, тарақ – Тоғым атасында. Шөміш таңба болған соң шөмішті табын аталады [116, б. 29]. Этнограф келтіріп отырған қазақтың орта және кіші жүз руларының таңбалары бір-бірінен айтарлық тай көп алшақ емес. Қазақтың таңбалары туралы Қ. Халидта осы деректерді растай түседі: «Бөлек, жекелеген ұран болғаны сияқты әр рудың жеке-жеке таңбасы да бар, оқи, жаза білмесе де таңбадан жаза баспайды. Мысалы, найман таңбасы шөміш «О» осы сияқты, керей таңбасы «Х» ашамай, арғын таңбасы, көз «о о», кіші жүзден жаппас таңбасы мынау «І»» [128, б. 72-73]. Әлихан Бөкейхан осы Антропологиялық экспедиция құрамында жүріп, Адай уезінің біршама руларының шежіресін жинағанын көрдік. Бұл еңбек осы аумақтағы халықтардың қалай орналасуын, генеалогиялық (насапнамасын) шығу тегінен біршама хабарлар берді. Сонымен қатарэтнограф Е. Тургунбаев шежірешілердің беделі туралы: Шежірешінің беделі, әр кезде, ел билеген әкімдерден кем болмаған. Сондықтан да болар шежірені таратып беретін қарттарды өсы күнге дейін аялап, айналып қасынан шыққымыз келмейтіндігі. Оған қоса шежіре тірі тарих. Шежірені тарамтарам таратып отыратын қарттар қай атаның тұсында қырғын болғанын, қай атаның тұсында жұт болғанын, қай атаның тұсында үркіншілік болып туған жерден ауғанын, қолмен қойғандай айтып отырады [137]. Тургунбаев бұл жерде шежіреші қарттарға деген халықтың құрметін, дәрежесін, тыңдаушыларын сараптап жазып отыр.
Сонымен, Әлихан Бөкейхан қазақ шежіресі мен қазақ халқының этникалық құрылымына қатысты құнды жазбаларын қалдырды. Ғалым зерттеулерінде шежіре мен этникалық құрылымдар төңірегінде қайта–қайта қалам тербеді. Бүкіл қазақ халқының шығу тегінен бастап, ресей бодандығына дейінгі кезеңді нақты тарихи дәлелдермен көрсетті. Ғалым қазақ сөзінің шығу тегінен бұрын, қазақ руларының пайда болғанын жазды. Зерттеуші Омбы уезінің рулар кестесін 17-кестеге сызып, кімнің қай рудан екенін, қайсы атадан тарайтынын, мекендейтін жеріне дейін түгендеп кетті. Демек, ғалымның еңбектері басқа шежірешілерден кем емес екенін көреміз. 1913 жылы алаш арыстарымен бірге шығарған «Қазақ» газетінің алғашқы сандарынан бастап, қазақтың тарихына, шежіресіне этникалық қалыптасуына қатысты көлемді бірнеше мақала жазады. Мақаласында Әлихан қазақ хандары мен сұлтандары, ру басыларын сынай келе, бұрынғылардың барлығы күшті басқаға жұмсаған деп өз ренішін білдіреді. Барлық лауазымды тұлғалар ру-руға бөлінбей тіршілік жасағанда, қазақ қоғамы мұндай күй кешпес еді дейді. Мемлекет үшін де, қарапайым халық үшін де біртұтас құрылым болып өмір сүру керек. Ол үшін елдің арасында бірлік болуы керек екенін ашып жазады. Әлихан Бөкейхан мұнда ең бірінші қазақ тарихында дәл Шәкәрімнің еңбегіндей шежіре жоқ, бұдан былай шежіре жазатындар осы кітапті білмек парыз деп өз бағасын береді. Кітаптің кейбір тұстарымен келіспейтінін де тілге тиек етеді. Әлихан Бөкейхан 1926 жылы Қазақстанның батыс өңірлерін зерттеген «Антропологиялық экспедиция» құрамында жүргенде Адай уезі қазақтарының шежіресі мен этникалық құрылымдарына қатысты өте құнды деректер жинастырып шығарған болатын. Адай уезі құрамындағы болыстықтардың ру тайпалары, олардың генеалогиясы мен орналасуы. Соның ішінде Кіші жүздің құрамындағы Байұлының шежіресі мен генеалогиясына көбірек тоқталып өтеді. Әлихан Бөкейхан қазақ шежіресі мен этникалық құрылымдарына, Шәкәрім, Көпеев, Тынышбаев, Асфендияров секілді өз еңбектерін кітап етіп басып шығармаса да, бірнеше ғылыми негізге сүйене отырып, еңбектер жазды. Әлихан шежіре мен этникалық біртұтастықтан басқа жалпы тарихқа, болашақ жас буынға қарата былай дейді: «Осы күнде істеп жүрген ісіміз, қылған жұмысымыз, мінез-құлқымыз, сөздің бәрі кейінгілерге тарих болып қалады. Бұрынғының тарихы жазылмай қалушы еді, ендігі тарих күні-күнімен жазылып тұрылады. Кейінгілер ғибрат аларлық үлгі тастап кетіп, алғыс алармыз ба? Жоқ, далаға лағып, жөнсіз кетіп қарғыс-лағынет аламыз ба? Кеудесінде көзі бар адам көп ойланарлық жұмыс. Тарих – түзу, жөнді үйретуші. Тарих түзетушіліктің кітабы, тарих тіршілікте жолбасшы дейтініміз осы» [120]. Тарих біз үшін нағыз жолбасшы, қараңғыда жолдан адастырмайтын аспандағы темірқазық жұлдызы секілді.
Сонымен, Әлихан Бөкейхан қазақ шежіресі мен қазақ халқының этникалық құрылымын жазуда барлық қазақ жерінде мекендеген сақ, үйсін, ғұн мемлекеттерінің қазақтың арғы атасы екенін тарихи деректермен дәлелдеді.  Сондай-ақ, әр жүздің құрамындағы ру-тайпалардың географиялық орналасу кестесін жасап, қазақ халқының қалыптасу кезеңдерін саты-сатысымен көрсетті. Қазіргі қазақ жерінің автохонды иесі алты алаштың баласы қазақ екендігін дәлелдеп, қазақ қоғамында жеті атаға дейін қыз алыспайтынын, әрбір тайпа өз руластарымен ғана көшіп-қонып жүретінін жазып кетті. Ғалымның аталған тақырып төңірегіндегі еңбектері кейінгі зерттеушілерге құнды деректер болып табылады.




1.2 Әлихан Бөкейханның этнофольклорлық шығармаларындағы қазақ этнографиясының талдануы
Әлихан Бөкейханның зерттеу еңбектерінде қазақ халқының рухани мәдениеті, соның ішінде этнофольклорге қатысты зерттеулері ауқымды жазылған. Ғылыми мұрасы, зерттеу еңбектері әр қырынан, жан-жақты зерделенуі тиіс. Біз этнофольклорлық еңбектерді зерттеу барысында ғалымның бірнеше баспасөзге жазған мақалалары мен өзінің тікелей қатысуымен баспадан шыққан дүниелерін саралап шықтық. Жарыққа шыққан басылымдарын хронологиялық тұрғыдан саралау барысында, этнофольклорға қатысты жазбалары 1889-1934 жылдар аралығында жарияланғаны анықталды. Бізде еңбектерді хронологиялық тұрғыда ұсынамыз. Осы еңбектерді жазу барысында зерттеушікөбіне Ә. Диваев, В. Радлов жинаған нұсқаларға түзетулер мен толықтырулар ұсынып отырған. Ғалым жарыққа шығарған еңбектерімен ең бірінші қазақ халқының санасын оятқысы келді. Екінші әрбір жыр мен лироэпостық дастандардағы қазақтың арғы дәуірлеріне тарихи шолулар жасайды. Өте көптегенжер-су аттарын, батырлық, ғашықтық жырларын дәріптейді. 23 жоқтау арқылы қазақтың азаттықты жоқтап тұрғанын астарлап көрсетеді. Әлихан Бөкейхан қанша жерден озық ұлт болсақ та, егемен ел болмай біреуге жәутеңдеп күн кешетінімізді жеткізеді.
Біздің тарих Европа мен Солтүстік Америкадағыдай хатқа түсіп жазылған жоқ. Европада халық ерте кезден отырықшылықта болғандықтан тарихын ертерек хатқа түсіріп, әрбір туылған адамын есептеп, жазып отырды. Ал, қазақ тарихы әлі күнге дейін ел билеген хандардың ел басқарған уақыттарын шамалап, осы жылдардың арасы деп жазамыз. Мысалы, қазақ хандығының қашан құрылғанын әр тарихшыдан, әр түрлі оқиғалармен жылдарын салыстырып, жазып жүрміз. Қазақ хандығын зерттеп жүрген төрт ғалым болса, төртеуі әлі күнге дейін төрт жаққа тартады. Өйткені, төрт тарихшы деректі төрт жақтан алады, біріншісі қазақтың ауыз әдебиетіндегі жыраулар еңбегінен алса, екіншісі орыс зерттеушілерінен, үшіншісі қытай деректерінен, төртіншісі араб пен европа саяхатшыларының жазған естеліктерінен қарастырады. Себебі, көшпенді халықтардың тарихының көптеген бөлігі ауыздан-ауызға тек жыршылар мен шежірешілердің айтуымен ғана жетті. Үлкен аузы дуалы жыршылар мен жыраулар болған оқиға мен кісі есімдерін бұрмаламай анық дәлме-дәл жеткізді. Сондықтан, біз көптеген тарих еңбектері мен жер-су аттарын ауызша деректерден қарастырамыз. Кейде осы жыр айтушылардың біразы қайталанатын кісі есімдерімен шатасып, бірінің еңбегін біріне тиеп жіберіп отырды. Сол қателіктің арқасында көптеген тарихи оқиғалардың уақыттары ауысып, қайсысы ақ, қайсысы қара екенін аңғармай, бізге дүдәмал күйде жетті. Бұған қарап қазақ тарихы, қазақтың шежіресі жазылмай қалды деген сөз емес. Онда ел ішіндегі аузы дуалы жыршылар, әр рудың өзінің ақсақалдары өткен тарихы мен шежіресін құйма құлақтарға ауыздан-ауызға жеткізіп, айтып отырды. Әрбір ауылда, қаншама руларда кеудесі тола жыр, көмейі күмбірлеген жыраулар болды. Бұл жөнінде ғалым «Қазақ ішінде һәр үйдің отағасы, һәр ауылдың ақсақалы тұрған бір шежіре, бұрынғы өткен-кеткеннен естіген білгені болса, кейінгі жастарға соның бәрін айтып отырады» [119]. Зерттеушінің сөзіне қарағанда жасы үлкен қариялар кейінгі жастарға көрген білгенін міндетті түрде айтып, жеткізіп отырған. 
Әлихан Бөкейхан ауыз әдебиетінде қаншама қазақтың асыл сөздері мен баға жетпес құнды дүниелерінің жатқанын білгендіктен этнофольклорлық еңбектерге көбірек тоқталды. Сондықтан да, Әлихан Бөкейхан қазақтың өткен тарихы мен ұлттық фольклор жанрына басымдық беріп, арнайы қарастырды. Енді фольклор сөзіне қысқаша тоқталып өтсек. «Фольклор» – ағылшын сөзі, «халық даналығы» деген ұғымды береді. Бұл ғылым патшалық Ресейде ХІХ ғасыр аяғы мен ХХ ғасырдың басында пайда болды. Фольклор көне заманның, бірнеше дәуірдің, әр түрлі қоғамның жемісі. Қай фольклорды болмасын оу-баста бір адам шығарады. Уақыт өте келе, ол шығарма халыққа тарап, фольклорлық процеске түскенде, алғашқы автор ұмытылады да, айтушылар өз жанынан қосып, тілін көркемдеп, оқиғасын ширата түседі. Сөйтіп, фольклорлық шығарма бірнеше ұрпақтың илеуінен өтеді. Қазақ арасында фольклорды шығарушылар – сөз жоқ, аузы дуалы, сөзге ебі бар өлеңшілер, әңгімешілер мен ертекшілер, ақындар мен шешендер болды. Халықтың арасына тарап, дәстүрге айналып кеткен туындыларды орындайтын жыршылар болған. Олар өз туындыларымен бірге ескі эпосты да орындаған және өз жанынан жаңа дастандар да шығарған. Қазақ фольклорын тудырушы, орындаушылар және сақтаушылар әр дәуірде де болған. Фольклор жанрларын этнографияға сүйенбей зерттеу мүмкін емес. Этнографиялық материалды пайдалану  жанрлардың шығу тегін анықтау үшін ғана қажет емес. Өмір сүруі мен өзгеруі, даму жолдары да тұрмыспен, болмыспен тікелей байланысты [12, б. 6]. Қазақ қоғамындағы ақын-жыраулардың жырлары, толғаулары, жоқтаулары мен аңыздары ауызша туып, ауызша сақталған. Өйткені, ХVII ғасырларға дейін бізде жазба мәдениетіміз толық қалыптаспаған болатын. ХVIIІ ғасырдан бастап қазақ даласына келе бастаған саяхатшылар мен барлау экспедицясының мүшелері халықтың арасында айтылып жүрген ертегі, жұмбақ, ән-күй, жыр, толғауларды халық арасынан жинап алып, басып шығара бастады. Неге сырттан келген саяхатшылар мен әр түрлі сала мамандары осы фольклор жанырын шығаруға құба-құп болды. Өйткені, бұл сол ұлттың ой-өрісі мен тұрмыс-тіршілігін, дүниетанымдарын толық білудің негізгі таптырмас құралы болды. Шын мәнінде, фольклорлық мұраларды жинап, оларды зер салып, саралап қарасақ, сол халықтың бүкіл салт-санасы, рухани мұрасы, мұң-зары мен асқақ қуаныштарын қамтиды. ХІХ ғасырда В. Радлов, Г. Потанин, Ш. Уалиханов, А. Янушкевич сынды ғалымдар ел арасынан жинап, біртіндеп басып шығарды. Ал, ХХ ғасырдың басында фольклорлық еңбектер Қазан, Уфа мен Ташкент қалаларына да арнайы кітап болып басылып шыға бастады. А. Сейдімбек өзінің «Қазақтың күй өнері» еңбегінде фольклорға қатысты: «Фольклор және фольклортану туралы ғылыми таным-түсінік қазақ арасында да өткен ғасырдан бастап қалыптаса бастады (Ш. Уалиханов, Ы. Алтынсарин т.б.). Ал, ХХ ғасырдың бас кезіндегі зерттеу еңбектерде «ауыз шығарған сөз» (А. Байтұрсынов), «ауыз әдебиеті», «ел әдебиеті» (С. Сейфуллин), «ауызша әдебиет», «ел ақындығы» (М. Әуезов) түрінде қолданылған сөз тіркестері өзінің мән-мағыналық салмағы жөнінен «фольклор» терминінің орнына қолданылды» [138] дейді. Этнограф келтірген сөздер қазақ фольклорына қатысты еді. 
Әлихан Бөкейхан қазақ ұлтының тарихын халқымыздың жыр-аңыздарынан, ауыз әдебиетінен, әдет-ғұрпынан, қара сөздерінен, халықтың күнделікті тұрмыс-тіршілігінен іздеді. Сондықтан да, ауыз әдебиеті нұсқалары мен батырлар жырына шексіз сене отырып, оны түрлі жазбаша тарихи деректермен салыстырды. Ал, өз кезегінде ауыз әдебиеті нұсқаларын тарихи дерек көздері арқылы талдап саралады. Әлихан Бөкейхан өзінің «Хат баспаханаға» атты Омбы қаласынан шығатын «Дала уалаяты газетіне» 25.12.1889 жылы №50 нөміріне жариялаған мақаласында «Кім білмейді қазақтың ақындары Шортанбайды, Шөжені, Орынбайды, Найман баланы, Шерниязды Құнанбайды һәм хайриларын. Қазақтарға осы ақындардың қайсысының сөзі күшті екенін білдіруге жөні бар ма? Шерниязды ойласақ, қызыл тілінің арқасымен жаны қалған. Шөже «Қарымбай» секілді сараң кісіден сый алған» [139]. Бұл жерде аты аталған игі жақсылардың барлығы ХІХ ғасырда өмір сүрген «Зар заман» ақындары, барлығының қазақ қоғамы үшін біршама еңбегі сіңген тұлғалар. Алайда, ғалым олардың айтқан сөздерінің қаншалықты құдіретті екеніне тоқталып өтеді. Кім білмейді дегені. Әлі де болса жыр дастандар мен айтыстардың халықтың арасына ауызба-ауыз тарап, кейінгі ұрпаққа жетіп келе жатқанын білдіреді. Соның бірі Құнанбай дәуірінде (1849-1852 жж. Қарқаралы округінің Н.Қ.) аға сұлтан болған. Қарқаралы да, Алланың үйі - мешіт салған (1850-1852) адам. Құнанбай қазақтың рухани көсемі, Абайдың әкесі. Ал, Шөженің сараң «Қарымбайдан сый алған дегені», айтқан сөзінің сүйектен өтіп кететін, байлардың өзі тығып отырған, сүрленген еті мен бір малын сойдырған дегенді білдіреді. Қазақтың сараң байларының есімдері, уақыт өте келе бай болғасын аттарына сай келіп отырған. Мысалы: Шық бермес Шығайбай, Қарынбай, Жаманбай, т.б. секілді. Сонымен қатар, «Текті қариялар, көрген жақсыларыңыздың бәрін айтыңыздар! Қазақтың жақсыларымен бірге жүріп, қалайша атақты билердің билік қылғанынан, дау бітіргенін – Жарылқап, Алшынбай, Мұса, Құнанбай һәм Ғайри жақсылардың пара алып, жібек шапанға, қалтасының пайдасына қызықпағандықтарын осы күнгі билерге «Лай судан балық ұстаймыз» деп жүрген, өсиет етіп, ғибрат беріңіздер!» [139] дейді. Бұл жерде Әлихан Бөкейхан алғашқы сөзді текті қариялар деп бастайды. Текті деген шыққан тегі жақсы адамды айтады. Ал, текті қария дегені көргені мен білгені көп үлкен қарт адам. Көрегенділігі ел жұртқа тарап жасы да, кәрісі де өз жерінен бөлек, өзге жерден де ат артып келіп, ақыл-кеңес сұрап отырған. Бұл кезең халық ханынан айырылып, хан тағынан айырылып қалса да, әлі де болса ел ішіндегі текті адамдардың бар екенін, ал сол қалған ақсақалдарға жақсы өсиет айтыңыз дегені. Жақсылардың пара алмай, қанша бағалы болса да жібек шапанға сатылмай, қарны мен қалтасының қамын ойламай, ардан аттамай, тура шешім шығарғанын осы күнгі билерге өсиет етіп, ғибрат беріңіздер деп тұр. Бұл енді ауыл ақсақалы, елдің қариясы болатын текті азаматтарға қарата, арзан атақ пен жалған абыройға сатылып кетпеу керектігін меңзейді. Этнограф А. Сейдімбек Қазақтың мейілінше мол фольклорлық мұраларының, соның ішінде тарихи өлең-жырларының аңыз-әңгімелерінің, мәтел сөздерінің өн бойы тарихи мағұлыматтарға тұнып тұр. Ондай мағұлыматтарды ғылыми зердемен жорып, ел-жұрттың төл тарихынмен шендестіре парықтай білу қажет-ақ [138, б. 39] дейді. Басы ашық бір ақиқат бар. Кез-келген тарихи оқиға немесе сол тарихи оқиға туралы пайымдаулардың бәрі де өткен өмірге қатысты болып келеді. Тарихтың өзі де, тек қана адам бар жерден, дәлірек айтқанда, қоғам бар жерлерден басталады. Енді фольклорға хронологиялық түрде тоқталсақ.
Әлихан Бөкейхан 1899 жылы Ташкенттен шығатын “Туркестанские ведомости” газетінің 09.05., 20.05 және 03.06.1899 жылы “Туземец” деген бүркеншік есімі арқылы “Женщина по киргизской былине Кобыланды” қазақшасы «Қобыланды жырындағы әйелдер бейнесі» атты сериялық мақаласын жариялайды. Әлихан Бөкейханның бұл мақалада негізінен айтқысы келген ойы, жырдағы әйелдер бейнесі арқылы сол дәуірдегі қазақ халқының арасындағы (бойындағы) ислам діні мен тәңіршілдік белгілерді салыстырып, халықтың діни сенімдеріне талдау жасауды көздейді. Қобыланды жырында бес әйелдің бейнесі суреттеледі. Олар: Аналық (бәйбіше Қобыландының шешесі), Құртқа (Қобыландының жары), Көктен кемпір (Құртқаның шешесі, Қобыландының қайын апасы), Қарлығаш (Қобыландының қарындасы), Қарлыға (Қалмақ қызы). Жырда Тоқтарбай мен Аналық тәңірден жалбарынып перзент сұрайды. Содан Баба Түкті Шашты Азиз түсіне аян беріп, бір ұл, бір қызды болады. Ұлдың атын Қобыланды, қыздың атын Қарлығаш қояды. Басты кейіпкер қыздың аты «Құртқа». Осы жерде құртқа сөзіне қысқаша тоқталсақ. Құртқа – қасқырдың қаншығы. Құртқа – қасқыр, бөрі тотемімен тікелей байланысты қалыптасқан ұғым екенін аңғаруға болады. Өйткені, құрт – оғыз тілдерінде қасқыр мағынасында қолданылады. Құртқа атауының бөрі ұғымына келіп тоқайласуы ерекше тектен жаралған деп саналатын ежелгі көкбөрі культіне байланысты наным-сенімнен туындаған атаулар болып саналады [21, б. 93]. Қасқыр – ерте түркілік түсінікте  тотемдік белгіге ие қасиетті аң. Сондықтан да ежелде түркілер қасқырды қасиет тұтып, оған табынған. Осы еңбек туралы М. Нұрғали: «Әлиханның әйелдер бейнесі туралы зерттеуінің негізгі жетістігі – “Қобыланды” жырына ғылыми сараптама жасаған автордың, жырда суреттелетін оқиғалардың тарихи уақытына шамамен болса да болжам жасауы болса, екіншіден, автор жырда суреттелетін әйел бейнесі арқылы сол кезеңдегі қазақтың діни сенім-нанымына ғылыми талдау жасайды. Сондықтан да, Әлиханның бұл еңбегі қазақ әдебиеті фольклортанудағы құнды еңбектің қатарына жатады деген ой қорытындысына келеміз» [13]. Әлихан Бөкейхан өз ұлтының бай ауыз әдебиеті мен көне эпостарын жан-тәнімен сүйді. Зерттеуші “Қобыланды жырындағы әйелдер бейнесі” мақаласынан кейін, 1915 жылы «Қара қыпшақ Қобыланды» атты көлемді мақаласын жариялайды. 
Әлихан Бөкейханның 1915 жылы «Қазақ» газетінің 126-129 сандарында жарық көрген қазақтың көне жыр аңыздарының бірі «Қара қыпшақ Қобыланды» еңбегі. Аталған жырды Махмұд-Сұлтан Тұяқбаев 1914 жылы Қазан қаласынан шығарады. Бұл эпосты М. Әуезов атындағы Әдебиет және Өнер институтына Қостанай уезі Қарабалық болысының қазағы жырау Біржан Толымбаевтың айтуымен, Қазан-Тройцкіден 1914 жылы алынған. Сонымен қатар осы қолжазбалар қорында Қобыланды батыр жырының Н. Байғанин жырлаған нұсқасы, А. Дәнекеров, Мергенбай жырау, Нұрсейіт жырау мен А. Диваевтың 1922 жылы Ташкентте жинаған нұсқалары сақталған. Осы еңбекке Әлихан Бөкейхан сыни мақала жазады. Ғалым еңбекті өзінің бүркеншік есімі «Қыр баласы» деген атпен жарыққа шығарған.«Қобыланды батыр» жыры мазмұны мен батырлық жағынан басқа жырлармен салыстырғанда шоқтығы биік тұрған шығарма. Бұл жырда көптеген аңыздар мен тарихи уақыттарды келтіреді. Әлихан Бөкейхан Қобыланды заманында орыс-қазақ батырын ұстап отыра алмайтын уақыт деп көрсетеді. Бұл кезең әлі орыс княздарының бір орталыққа бағынбаған, бағынса да әлі шығысқа жорыққа шықпаған кезі болса керек. Зерттеуші осы еңбекті талдау барысында Қобылданды батыр Ақжолға тұстас болса, оның жорықтары ХV ғасырда болған [140] дейді. Бұл қазақ хандығының құрылған дәуірі. Бұл жырда халықтың салты, өткен тарихы, жүрген жолы, мінген аты (тұлпары), жер-су аттары, қыздардың сұлулығы, әйелдерінің (қатындардың) қолмен тоқыған бұйымдары барлығы өлеңмен суреттеліп айтылады. Ж. Артықбаев: «Бұл жан-жақты мақалада әлі күнге дейін қазақ әдебиеті мен тарих ғылымы үшін өзекті көптеген мәселелер көтерілген, тіпті кітаптың мұқабасы қалай безендірілуі керектігіне дейін өз пікірін білдірген. Әлихан сол кезеңде қазақ ұлтының ұстазы, көшбасшысы және қамқоршысы екенін, осы сын-мақаланы қарап отырып-ақ аңғарасың. Біз, Әлиханды зерттеуші ретінде өз ұлтының тарихы мен мәдениетінен, жақсы-жаман қасиеттерінен, тұрмыс-салтынан қол үзбеген ұлы тұлға деп есептейміз» [14]. Бұл жерде Әлихан Бөкейхан еңбегін профессор жоғары бағалайды. Қобыландының ерлік жолы қазақ елінің сол кездегі сыртқы жауы – қызылбастар (парсылар) мен олардың шапқыншылық жасаған ханы Қазанға қарсы күресінен басталады. Қазақтар қызылбас деп - XVI ғасырдың басында Иран мен Әзербайжанның 12 түркі тілді тайпалары құрған Сефевид мемлекетін айтады [22, б. 238]. Жырда Қобыланды көрші елдерден келетін басқыншылардан елді қорғау, осы жолдарда асқан ерлік, ұшқыр тапқырлық көрсетіп, ер азаматтық батырлық істерін көрсету. Қобыланды осы ерліктері мен қасиеттері арқылы түркі халықтарының батырлық эпостарының алдыңғы қатарында тұратын шығарма. Этнограф: «Қобыланды тектен-текке эпикалық жырдың қаһарманы болсын ба, сағат санап, күн санап өсті, «алты жасында Қызылбастың жұртында патша Көклен кемпір бар екен, Қобыланды жүз құлаш биіктен теңге атып түсіріп, осы Көкленнің Құртқа атты қызын алды» [14]. Жырдың ішіндегі композициялық құрылысы, сюжеттік элементтері бір-бірімен біте қайнасып кетеді. Композициясы  мазмұн болып тұрса, сюжеттері, пішіні болады. «Қобыланды батыр» жырының көркемдік қасиеті жан–жақты айтылған. Жырдың тілі айрықша көркем, теңеулер, салыстыру, әсірелеулер көптеп кездеседі. Шежіре деректеріне қарағанда, Қара Қыпшақ Қобыланды Әбілхайыр ханның тұсында (1428-1468) өмір сүрген. Керей мен Жәнібектің Дешті Қыпшақ елінің ханы Әбілхайырдан бөлінуіне осы Қобыланды батыр себеп болған. Осы бір тарихи оқиғаны 2018 жыл жарыққа шыққан «Қазақ хандығы» кино сериалы негіздей түседі. Бұнда Қобыланды Әбілхайыр ханға Ақжол биді сен өлтірдің деп, өкпелеп жаңадан жеке мемлекеттің шаңырағын көтеріп жатқан Керей мен Жәнібекке келіп қосылады. Жырдағы Қобыландының әкесі Тоқтарбай мыңғырған малы көп, бірақ бір перзентке зар пенде болады. Тоқтарбай сексенге келгенде, анасы Аналық алпыс жасқа шығады. Зерттеуші дебұл жерде жырдың қысқаша мазмұнын келтіреді. Әкесі Тоқтарбай мен шешесі Аналықтың «әулиеге ат айтып, қорасанға қой айтып» құдайдан бала тілегені, оған әулиенің түсінде аян бергенін және одан Қобыланды мен Қарлыға дүниеге келеді. Зерттеуші кейінгі жыр айтушылар жырдың түп нұсқасына өте көптеген оқиғалар мен әр түрлі өлеңдерді өздерінің жанынан қосып, халықты шатастырып айтып жүрдеп, есептейді. Бұл жыр айтушылардың бұл ғана еңбекте емес барлық жыр мен эпостар айтылуында болатын мәселе. Яғни, ең алғашқы шыққан нұсқасына жыр айтушылар біреуді мақтағаннан осылай өз жанынан қосып айтып жібереді. Ал, бұл келесі ғасыр мен басқа аймаққа барғанда тағыда сол қоғамының ішкі аурасына байланысты тағы біршама өзгереді. Ғалымайтушының өзінен қосылған Қобыланды заманының салтына үйлеспейтін қосымшалар Қобыландыда толып жатыр деп, қай беттерінде екеніне дейін көрсетеді. Жырда өте жақсы деректер айтылған, бірақ сонау он бесінші ғасырдан бері ауыздан-ауызға айтылып келе жатқандықтан көптеген өзгерістерге ұшыраған. Жырдың көптеген өзгеріске ұшырау себебі сол дәуірде хатқа түспегендіктен. Әлихан Бөкейхан «Қара қыпшақ Қобыланды» жырында біраз кейіпкерлерді сөйлеткенде, кейінгі заман жыршыларының өз жанынан қосқан қоспалары барын айтады. Әлихан Бөкейхан кейінгі жыршылар жанынан қосып, оқиға суреттеліп отырған заманының шындығын көрсетпейтін жырдағы көріністерді сынай келіп:
Ай басына мың сомнан,
Жатып жеген бейбақтар,
Білер мінген жалды атты,
Қырық мың әскер салдатты.
Түймелетіп кигендер,
Түрекеліп сигендер.


Масақ құлақ мылтық қолында,
Қара сухар қойнында,
Алтыатары қолында.


Талай төре келеді,
Төсінде алтын медалі.
Ішеміз деп бал алып,
Шайнаймыз деп нан алып [141] cом, салдат, мылтық, сухар, алтыатар, медаль – сияқты жаңа заманның сөз тіркестері жырға қосылып кеткен. Бұл сөздердің барлығы Қобыланды заманынан көп бері пайда болғандар. Мұның бәрін бейшара жыршы өзінен қосып, жырдың көркем түрін бұзған [141, б. 248] деп атайды. ӘлиханБөкейхан осы жерде кейінгі кітап шығарушыларға Қобыланды жырындағы кітаптың ішіндегі жер-су атаулары, кісі есімдері қайта берілсе, болашақта осы еңбектен бір нәрсе іздеген шәкірттер тез табар еді. Қайта басқанда соны ескеру керек екенін тілге тиек етеді. Қара қыпшақ Қобыланды батыр бір аңыздан туған немесе ойдан шығарылған кейіпкер емес, өмірде болған, батырлығымен халқына танылған қазақ халқының хас батырларының бірі. Бұл «Қара қыпшақ Қобыланды» еңбегі қазақ фольклорындағы ең құнды еңбектердің қатарына жатады. Әлихан Бөкейхан осы кітаптың қалай безендірілуіндегі кемшіліктерді де қатты сынайды. Кітап сыртындағы сурет пен Қобыландының астына мінетін атты салыстырып болмайтынын айтады. Жырдан қазақ тарихы мен этнографиясына, жер-су атауларына, кісі есімдеріне қатысты өте көптеген деректер табуға болады. Бұл еңбектен біздің алатынымыз ХV ғасырдағы қазақ қоғамы мен жырдың келтірілетін этнографиялық атаулар мен жер-су аттары. Жалпы, Қобыланды қазақ тілінде басылған ең алғашқы жыр кітабы болатын.
Әлихан Бөкейхан 1923 жылы Ташкент қаласынан шығатын «Сәуле» журналының №3, санына «Байлаудан» (Қожамбердінікі) деген мақала жариялайды. Бұл еңбекте 1840-1860 жылдарда Найман Серікбай Өскенбайдан (Өскенбай Абайдың атасы) барымта ала келіп, жылқыға таласып, тобықты мен найман рулары төбелескенде, Өскенбайдың асырап алған кенжесі Досымбек соққыдан өліп, найман ақын жігіт Қожамберді қолға түсіп қалған. Сонда мойнында қыл арқан тұрғанда Қожамбердінің айтқан сөзі: 
Сен де сылқым, Құнанбай, мен де сылқым,
Мені қолға түсірген сенің жылқың.
Жеті жылдан байлауда жатып едім,
Бұрынғыдан болмады ойын-күлкім! - дейді.
Сылқым - бозым жігіт, көркем жігіт деген мағына береді. Сенде көркем жігіт, мен бозым жігіт. Екеуі де екі рулы елге белгілі, артынан жұрт еретін азаматтар. Мені қолға түсірген сенің көп жылқың. Қожамберді бұл жерде Құнанбайдың мыңғырған жылқысына барымталауға барып, ұсталып қалып, енді мені босатшы дегендей сыңай танытуда. Бірақ, Қожамбердінің бұған дейін қылмысты болып, жеті жыл байлауда жатқаны бар болатын. 
Жия берсін түлкіні мыңды-мыңнан,
Әлде болса өтерміз талай сұмнан.
Бар еді бір өзімде елу жылқы,
Қарындасым, Қаракөз, жетсін жылдам! [142, бб. 15-17]. Бұл жерде Қожамберді түлкіні жұмбақтап айтып отыр. Өзімнің елімде, қорамда елу жылқы бар еді. Сол жылқыларды қарындасым Қаракөз тезірек айдап келіп, мені босатсын дегені. Себебі, көбіне барымтаны жылқымен үстемелеп өтейтін болған. 
Әлихан Бөкейхан мен А. Байтұрсынұлы 1923 жылы Мәскеу қаласындағы «Күншығыс» баспасынан, «Ер Сайын» жырын жарыққа шығарады. Бұл шығарма екі алаш қайраткеріне де ортақ еңбек. Бұл еңбекті Г. Потанин мен В. Радловтың қолжазбалары негізінде жарялаған. Ал, жырдың екінші бөлігін В. Радлов нұсқасы бойынша толықтырып «Қыр баласы» деген атпен түсініктеме жазған Әлихан Бөкейхан болатын. Жинақ араб қарпімен жазылған. Ер Сайын – батырлық жыр. Көлемі үш мың жолдай. Жырда ноғайлы елінің жорықтары баяндалады. Сонымен қатар жырға қоытындыны Әлихан Бөкейхан жазған. Ер Сайын жыры 1915 жылы А. Байтұрсынұлының Г. Потанинге жазған арнау өлеңімен басталады. «Ер Сайын» да бұрынғы халық арасында сақталған жырларша басталады: 
Бұрынғы өткен заманда,
Дін мұсылман аманда,
Үш шарбақты, үш кентті
Ноғайлы деген жұрт өтті.


Қара басы хан болған,
Байлығы жұртқа аң болған.
Малы Алашқа таң болған,
Бозмұнай атты бай болған.
Қара басы хан болған [143, б. 15] дегені – Шыңғыс тұқымынан шықпай, қара халықтан шығып, дәулетті, шыншыл адамды айтқан. Байлығы елге аң болған дегені – Өзіне қарайтын аталасы, ауылы мен руласына малы жететін, қолы ашық адам болған. Осы байдың аты Бозмұнай.
Байлығының белгісі:
Тоқсан қара құлы бар,
Тоқсан тоғай малы бар - Бозмұнайдың тоқсан тоғай толатын малы болып, осыған қарайтын тоқсан қара құлы болған. Сол құлдар күндердің күнінде әбден қымызға масайып, байдың баласы жоқ екенін пайдаланып, байды өлтірмекші болады. Егер байды өлтірсек қолына найза алып, қарсы шабар ұлы жоқ дейді. Сөйтіп, тоқсан құл бір байға жабылады. Бай астындағы атының жүйріктігінен әрең дегенде қашып құтылады.
Сол Бозмұнай қартайып,
Алпыс жастан өткенше,
Құдай қосқан қосағы, 
Елу жасқа жеткенше,
Бір перзентке зар болған [143, б. 15]. Бозмұнай бай бір Аллаға жалбарынады, мінәжат жасайды. Бозмұнай жетпістен асқанда, қатыны елуге келсе де екеуінде бала болмайды. Күндердің күнінде Алла Тағала қолдап, әйелінің құрсағына бала бітіреді. Маңдайы жарқырап Сайын деген сәби дүниеге келеді. Осы жырда тағы бір үлкен оқиға ол:
Суға арқалап барады,
Қанын жуып алады.
Аюдың ақ дәрісін
Аударып сұлу жағады,
Тез тірілтіп алады [18, б. 195-196]. Ер Сайын қалмақпен соғыста ауыр жараланып қайтыс болады. Ер Сайынның жары Аюбике оны аюдың майын жағып тірілтіп алады. Осыған қарағанда, Аюбике ханымды әсірелеу жағын көруге болады. Бұл жырлардың барлығында кездесетін көптеген ерліктер жасап, халықтың жадында қалады. Бұл жырда Қобыланды Ер Сайынға бата береді. 
«Алла ашсын жолыңды!    
Ұзын қылсын қолыңды!
Танып жүргіл, е, балам,
Оның менен солыңды!» [18, б. 204]. Жырлар айтушыға қарай өзгеше бола береді. Тыңдаушылары жаратқан соң, жыршылар жырдың қара сөзін де өлеңге айналдырып жіберген. Жырда кісі есімдері мен жер-су және мал атаулары көптеп кездеседі. Қайта басылған «Бабалар сөзі» еңбегінде осы еңбек туралы былай дейді: «Аталған жырда архаикалық жырларға және классикалық қаһармандық эпостарға тән сарындар мол. Олар: Бозмонайдың баласыздық қайғысы, болашақ батырдың ғажайып туысы, жедел жетілуі, қолдаушы перілердің аян беруі, түс көру мен түс жору, батырлық соғыстардың әсіреленіп берілуі, қаһарманды мінсіз етіп көрсетуі» [18, б. 460]. Жырдан көптеген жырларға тән батырдың сүйген жары, оған қастық ойлайтын арам пиғылды жаулары, түстерінде аян беру, бір перзентке зар болу секілді уақиғалар кездеседі. «Ер Сайын» жыры өте дарынды қолбасшы, қарсылас жауы қанша айла қолданса да, одан асып түсетін батыр екенін жырлайды. Тарихи жыр-аңыздардың тарихи оқиғалардан ұзақтаған сайын нақтылық белгілерінен айрылатыны шындық. Сондықтан, қанша жерден жыршылар мен өлеңшілер өзі жырлап отырған оқиғаны өз дәуірлеріне аз да болса тартып отырған. Осы жерде айта кететін жайт, ӘлиханБөкейхан жырды жинаушы Г.Н. Потанинге екі рет арнайы тоқталып, өте көлемді естелік мақала жазған. Бұл ғалымның Потанинге деген үлкен құрметі болса керек:өз ғұмырында қылған жұмысы, жүріп-тұрған мінезі анық әулиенің ісіндей [144] деп тұжырым жасаған. Әлихан Бөкейхан қазақ даласында туған, қашан алаш жұртына қамқор болып, осы елдің тарихы мен өткенін зерттеп жүрген Г.Н. Потанинге деген құрметі ерекше болған. Сонымен қатар, Г.Н. Потанин мен Шоқан дос болған. Г.Н. Потанин, Шоқан Уалиханов пен алаш зиялыларының арасын жалғастырушы болды. 
Әлихан Бөкейхан 1923 жылы Мәскеудегі «Темірқазық» журналының №1 санында «Қыр баласы» деген лақап атпен «Бекет Батыр» атты мақаласын жариялайды. Жалпы, «Темірқазық» журналы қазақтың көптеген ұлт  фольклорларын жариялауда айрықша рөл атқарды. Соның бірі «Бекет батыр» шығармасы, бұл еңбекті ел арасынан жинаған Ә. Диваев болатын [145]. Бірақ, жырды түзеп, өңдеп баспаға дайындаған Әлихан Бөкейхан болатын. Бұл деректі мына еңбектер де растай түседі. 1979 жылы Алматыдан шыққан «Қазақ тарихи жырларының мәселелері» деген кітапта «Ә. Диваев түркістандық Е. Ақынбековтен жазып алған» [146] деп көрсетеді. Қалай дегенде бұл жинақты Диваев жазып алған. «Бекет батыр» - тарихи жыр. Біз жырдың толық нұсқасына тоқталмаймыз, тек Әлихан Бөкейхан жазған еңбекке ғана талдау жасаймыз. Қазірге дейін жырдың жеті нұсқасы белгілі. Жырдың негізгі қаһармандары Бекет Серкебайұлы мен Ерназар Кенжалыұлы. Бұл жыр Арал, Қазалы, Ақтөбе өңірі мен қарақалпақ жерінің аумағына да кең тараған. Жырдағы қалың елдің наразылығы, сайланған ханның аярлығы мен зұлымдығы, халыққа келтірген ауыртпалығы осы көтерілістің шығуына себеп болған. Бекет батыр ХІХ ғасырда Сыр бойында өмір сүрген тұлға. ХІХ ғасырдың екінші жартысында қазақ даласы патшалық билікке қарап жатқанда, Бекет батыр орыс билігіне бағынбай қарсы соғысады. Патшалық үкіметтің адамдары өздері қолға түсіре алмайтындарын білгесін, Бекеттің досы Шерниязға мол қаржы беріп, айдап салады. Шернияз өзінің үзеңгілес досы Бекетті оязға ұстап беріп, өзі оязға көмекші болады. 1857 жылы Бекет қолға түскен соң, Сібірге айдалған. Бекет Сібірге айдалып кеткесін, Қазанғап Тілепбергенұлы «Шырылдатпа» деген күй арнайды. Этнограф А. Сейдімбек «Қазақтың күй өнері» атты еңбегінде «Осынау қаңқасап оқиғаның ішінде болғандардың көз жасын көріп өскен Қазанғап кейін өсе келе, Бекет батырдың бала-шағасын шырылдатпаймын деп өз еркімен қолға түскен ерлігіне арнап «Шырылдатпа» деген күйін шығарады» [138, б. 451]. Содан Бекет айдалып бара жатып мына сөздерді (өлеңді) айтады: 
Хандарменен қас болып,
Барлық жұртқа дос болып,
Жұрттан астым деп едім,
Хан ақысын жегенге. Хандарменен қас болып, дегені – ХІХ ғасырдың екінші жартысында қазақтың жеке ел билейтін ханы болмай, тек хан орнына төре тұқымдары ғана қалған болатын. Бекет орыс отаршыларының берген арзан атағына бола сатылған төре ұрпақтарымен бітімге келе алмай жауласады.
Есет еді жолдасым,
Жолдас болған жолбарысым.
Үйлі кәпір келгенде,
Арыстан ханды өлтіріп,
Астынан міндім жорғасын.
Мен мұсылман дегенге
Үйлестірдім олжасын.
Жырдағы Есет батыр, Бекеттің әкесі Сірге байға іні болады. «Есет еді жолдасым, жолдас болған жолбарысым» дегені екеуінің төс қағыстырған дос болғаны. Мен мұсылманмын дегенге тартып алған олжасын үлестіріп беретін жомарт болады. Осы уақытта Бекеттің әйелі (қатыны) ата-енесінен бата алып, сегіз мың ақша алып, ноғайдың саудагерлеріндей киініп, Сібірге жолға шығады. Жолда талай жол жүріп, күйеуін табады. Бекетке күніге ас, су апарып жүріп, тамақтың ішіне қанжары мен хат салып жібереді. Хатта қай жерде кездесетіндерін жазады, Бекет қанжар мен қол аяғының шынжырын қиып қашып шығады. Бекет батыр Сібір жерінен қатынының көмегінің арқасында елге оралады. Бұл еңбекте «Бекет батырдың қатыны артынан айдалған батырды қуып барып, қашуға көмектесіп, батыр қашып елге қайтыпты» [18, б. 451]. Бекет батыр еліне келген соң, бұрынғы төс қағыстырған досы Шерниязға барады. Сонда: 
Қабыл болып тілегі,
Шернияздың түндігін. 
Найзаменен ашады,
Қанын судай шашады.
Шернияздың ниеті,
Өз қанымен тынады. Бұл жерде Бекет батыр өзін сатқан досының арам пиғылын қанмен жуады. Бекет батыр жыры сол уақыттағы көптеген тарихи жайлардан хабар береді. Жырда қазақ халқының отаршылдыққа қарсы көтерілісі жырланған. Екі дос арасындағы сатқындық, билікке қарсы наразылық, қазақ әйелінің ерлігі, барлығы сипатталады. Әлихан Бөкейхан осы жерде қазақ қыздарының ерлігіне айрықша тоқталады. Бекеттің әйелі (қатыны)кіші жүздің жерінен сонау Сібірдің қара ормандарынан өзінің жарын іздеп барып, құтқарып келеді. Зерттеуші неге бұны жазып отыр десек, ХІХ ғасырда Сібірге айдалған орыс оқымыстыларының артынан әйелдері іздеп барып, соны орыс еркектері мақтан көреді екен. Осы жырға тоқталуының басты себебі орыс әйелдері сияқты, қазақтың да қыздары ерлерін іздеп бара алатынын дәлелдейді. Қазақтың қыздары да өмірлік серігіне адал, қандай жағдай болмасын еріне деген сүйіспеншілігін көрсетеді. Қазақ әйелдері жер түбіндегі ит байласа тұрмайтын, Сібірге айдалған болса да, ерінің сұрауы бар екенін дәлелдейді.  
1923 жылы Мәскеу қаласынан шығатын «Темірқазық» (Путебодная звезда) журналының №2-3 санында «Қыр баласы» деген лақап атпен бірнеше мақаласы жарық көреді. Соның бірі Әлихан Бөкейхан түзетіп, өңдеп бастырған «Ер Тарғын» эпосы. Бұл жинақ араб қарпімен басылды. Жырдың негізгі кейіпкерлері Ер Тарғын мен Ақжүніс. Ал, жырдың негізгі идеяларының бірі ерлік, батырлық, ел бірлігін сақтап, сырттан келетін жауға бірге қарсы тұру. Жырдың қазақ халқы арасында онға тарта нұсқасы бар. Бұл жыр башқұрт халқы мен ноғай халықтарында кездеседі. Қазақта ежелден жерін жаудан, елін езгіден, қызын күңдіктен, ұлын құлдықтан қорғап, ел қорғаны болған Ер Тарғын сияқты ерлер көп. Осы шығарманың Марабай нұсқасы 1862 жылы    Н.И. Ильминский бастырғаны ерте заманда Ер Тарғын деген ер болыпты. Елінде кісі өлтіріп, қылмысты болып, қырық сан Қырым жұртына кетіпті [105, б. 3-4] деп басталады. Ер Тарғын сол жүргеннен Қырымдағы қырық ханның бірі Ақша ханның жұртына көшіп барады. Сонда елге барып, ешкімге елеусіз күй кешеді. Ер Тарғынның батыр екенін ешкім білмейді. Күндердің күнінде ел шетіне жау тигенде, жауға қарсы Ер Тарғында аттанады. Жау деп отырғанымыз Торғауыттар елі. Бұл жерде Ер Тарғын Ақша ханның әскерімен бірге Торғауыттар еліне аттанады. Сол соғыста үлкен ерлік көретіп, Ақшаханның көзіне түседі. Жеңіспен оралған Ақша хан ерлігімен ерекшеленген хас батырды шақырып жөн сұрасады. Өз елінен қашып кеткенін айтқан батырға хан: «Сен кешегі жауды бұзған қайратыңды сені тынышыңды алған жұртыңа көрсетпедің бе?» дегенде, Ер Тарғын: «Тек өз жұртымды жылатуға шариғат қоспайды» [147, бб. 4-5] деп, жауап қайырады. Бұл жерде өз жұртым дегені өзінің жақын аталас немесе рулас ағайындарын айтып отырған секілді. Ақша хан соғыстағы ерлігін бағалап Ер Тарғынды әскербасы қояды. Ер Тарғынның жер жарған атағын естіген Ақша ханның қызы Ақжүніс сырттай батырға тәнті болады. Біршама уақыт өткесін Ер Тарғын мен Ақжүніс ешкімге білдірмей кездесіп жүреді. Осы кезде Ақжүністі бір ханның баласына айттырмақ болып сарайға елші келеді. Хан қызына күйеуге бара ма екен деп, қызынан сұратады. Оған Ақжүніс ойлануға үш күн берсін дейді. Осы кезде Ер тарғын мен Ақжүніс елден қашып кетеді. Бұл жерде екі ғашық бірін-бірі ұнатып, Ақжүніс ханның қызы болса да қарадан шыққан қас батырға тұрмысқа шығуға қарсы емес екенін көруге болады. Екі жас түбінде отбасылы болады. Ер Тарғын жырындағы Ақшахан Алтын орда хандарының тізімінде жоқ. Тек жырда кездесетін өзен-көлдер мен жер-су аттары ғана қазіргі уақыттағы атаулармен сәйкес келеді. Әлихан Бөкейхан сөз соңында, «Ер Тарғын» - «Қара Қыпшақ Қобыланды», «Ер Сайын», «Манас» қатарлы қазақ-қырғыз жырының бірі деп жазды. Зерттеуші бұл жырды «В. Радлов жазып алған. Мен қара сөзбен жазғанын қысқартып өлеңмен жазған жерлерін өлеңдедім» [18, б. 456] дейді. Жырдың өне бойында Тарғынның батырға лайық тұлғасы, адамгершілік қадір-қасиеті, ел басқарар ақыл парасаты айтылады. Ал, ашуланса Ер Тарғынныңалдына баруға жан біткен жүрексінеді. Ер жүрек аңғал батыр. Халқына хан болған батыр, ару Ақжүністен ұл сүйеді. Бұл еңбекте басқа жырлармен салыстырғанда батырлық жырмен қатар лиро-эпостық сарын өте жақсы айтылған. Бұл жырдың басқа жырлардан сәл айырмашылығы Ақжүніс кей кездерде Ер Тарғынның намысын қайрар сөздерді айтып отырады. Ақжүніс Тарғынның барлық арманын жүзеге асырушы. Бұл Ер Тарғынға қайта күш жинауға, жеткен биік белесінен құлап кетпеуге көп көмектеседі. Қазақтағы әр мықты ер азаматтың артында, жақсы әйел тұратынын көрсетеді. Жыр халықтың жоғын жоқта, өз отаның үшін қызмет ет, өз басыңнан қара халықтың абыройын жоғары қой дегенге саяды. Осы жағынан алғанда Ер Тарғын жырының жас ұрпаққа тәрбиелік мәні зор. Ғалым осы Күншығыс баспасында қызмет істіп жүріп, қазақ ауыз әдебиеті үлгілері мен фольклорына қатысты көптеген құнды дүниелер жариялады.
1923 жылы Мәскеу қаласынан шығатын «Темірқазық» журналының № 2-3 санында «Қыр баласы» атты лақап атпен «Мырза Едіге» мақаласын жариялайды. Әлихан Бөкейхан бұл мақалада Ә. Диваевтың халық арасынан жинап, 1922 жылы Ташкент қаласына шығарған еңбегіне қысқаша сипаттама береді. Мұнда, Едіге бала күнінде қой бағып жүріп, түйеге таласқан екі адамға төрелік айтады. Едіге екі атанның енесі деп дауласқан екі інгенді алғызып, атанның тақымына қылбырау салғызады. Атан түйе шыңғырғанда, інгеннің біреуі боздап қоя береді. Едіге «сол боздаған інгеннің ботасы» деп билік айтады. Бұл билік бүкіл халыққа жайылады. Сол аймақта ноғайлы деген ел бар екен. Ноғайлының ішінде Тоқтамыс хан деген хан бар екен» – [18, б. 327] дейді. Ноғай хандығы ХV-XVII ғасырларда Еділ мен Жайық арасын жайлаған ел болатын. Ал, Тоқтамыс деген бүкіл Алтын орданы билеген хан. Бұл еңбекте Тоқтамыс жас баланың төрелігін естіп, қасына алдырып, өзіне асырап алады. Тоқтамыс хан да, Едіге де тарихта болған кісілер. Орталық Қазақстандағы қазақтың қасиетті жері Ұлытаудың бір (тауында) төбесінде Едігенің мазары бар. Күндердің күнінде Едіге Тохтамыс ханмен араз болып кеткен соң, хан тоғыз батырын жібереді – «Едігені шақырып кел!» - деп. Тоқтамыстың тоғыз батырлары Едігені қуып келіп, сонда Кеңестің ұлы Кенжебай батырдың Едігеге айтқаны:
Ер, Едіге сынды, енді қайтса не,
Қайтып Еділ өтсе не?
Еңсесі биік бұ зорда.
Еңкейіп сәлем берсе не? Ер, Едіге сынды, енді қайтса не – дегені – Ер – байырғы қазақ қоғамында ел мүддесін көздеген әскери-әлеуметтік жік, жасақшы-жауынгер ұғымдарын білдіретін атау. Ер сөзінің білдіретін мағынасы «ерлік» ұғымымен ұштасып жатады. Ежелгі қазақ қоғамында ер сөзі эпитет ретінде Ер Төстік, Ер Тарғын, Ер Қосай, батырларымен қоса айтылған [22, б. 166]. Енді қайтса не дегені - осы келген жерден бір ашуыңды беріп, еліңе оралсай дегені. Қайтып Еділ өтсе не? Бұл жерде артқа қайтып Еділ өзенінен өтуді айтып отыр. Еділ қазіргі Ресей мемлекетінің жерінде тұрған өзен. Бұрын ХV ғасырға дейін бұл жерлерде қазақтар еркін көшіп қонып жүретін. Еңсесі биік бұ зорда. Тоқтамыс ханның отырған еңсесі биік үлкен ордасын айтып отыр. Еңкейіп сәлем берсе не? Ордаға келіп ренішін жазып, бұрынғыдай ханға сәлем берсе не дегені. Едігенің Кенжебайға берген жауабы:
Осы барған жолыммен
Саты ханға қонармын.
Соған бала болармын,
Қанша жолдас болса да
Болдырып шауып еліңді,
Қылышымды суырып
Жосадай ханға шалармын
Ат көтіне салармын [18, б. 328]. Осы баратын жолменен Саты ханның ордасына (Сатымыр хан) барып, сонда қаламын. Сол Сатымыр ханға бала болып, күш жинап, болашақта әскер құрып, қанша жерден үлкен хан болса да Тоқтамысқа қарсы шығамын. Кенжебайға еліңді шауып, қылышымды қынабынан суырып, еліңді қанға боятамын. Қып-қызыл жосадай қан қылып, ат құйрығына салып өлтіремін дегені. Ат құйрығына салу (таңу) – байырғы дәстүрлі құқықтық жазаның ең ауыр түрі, ауыр қылмыс жасаған айыпты деп танылған адамды ат құйрығына байлап өлтіру. Ертеректе мұндай жазаға дәстүрлі ортада қауымның (ру, әулет, ата) абыройына нұқсан келтірген, дәстүрлі қатынас нормаларына жат, өрескел әрекетке барған айыпкерлер кесілген. Едіге келіп Сатымыр ханға қызмет қылады. Сатымыр хан Едіге бидің некелі әйелін аламын деп, екеуі қас болады. Едігені өте қиын, қайтып оралмастай ауыр жерлерге екі рет жұмсайды. Бірақ, екеуінде де аман-есен оралады. Едігенің басқа жырлардан айырмашылығы бұл қарапайым адамдарша өседі, қалыптасуында да ешқандай ерекшелік байқалмайды. Бозбала күніне дейін қойшы болады. Жырда жауды қырып жеңетін батырлығынан гөрі, сөз тапқыш, қара қылды қақ жарған би, ақыл-парасатын аңғаруға болады. Елмен-елді татуластыру, күрмеуі шешілмейтін түйіндерді бір ауыз сөзбен шеше білу көрініс табады. Жырда, ертегілік, қиял ғажайып, мифтік оқиғалар да кездеседі. Меніңше, ғалымның бұл еңбекті басып шығарудағы мақсаты балаларға ақыл-парасатты, үлкенге деген құрметті, әрқашан шындықты айтуды, қазақы ертегіні оқуға үгіттеу сияқты. Жырда балаларды өзіне тартатын қиял ғажайып оқиғалары көбірек кездеседі.  Әлихан Бөкейхан сөз соңында осы «Мырза Едіге» еңбегін мектепте балалар оқитын кітаптың бірі деп атап өтеді. Аталған еңбекті қазіргі таңда кеңінен насихаттап,  оқытып қоймай, оған арнайы бір жас бүлдіршіндерге мультфильм етіп түсірсе. Көптеген жас бүлдіршіндер Мырза Едігені жақыннан тани түсер еді.  
1924 жылы Мәскеу қаласындағы «Күншығыс» баспасынан, «Қозы Көрпеш – Баян сұлу» жырының В. Радлов жазып алған үлгісін бастырып шығарды. Бұл жинақ та араб қарпімен басылған.  Бұл қазақ халқының лиро-эпостық жыры ХІІІ-ХІV ғасырлардан бастап жырланып, 1830 жылы                  Г. Саблуков және Ғ. Дербісалин 1834 жылы ең алғаш рет ел арасынан жинап, хатқа түсірген. Жырдың ұзын саны жиырмаға жуық нұсқасы бар. Ал, М. Әуезов атындағы Әдебиет және Өнер институтының қолжазбалар бөлімінде дәл осы Радлов 1870 жылы жазып алған нұсқасы сақталған. Жалпы жыр 32 бетті құрайды [104, б. 2-3]. Жырдың басты идеясы – екі жастың махаббатын дәріптеу. Жыр былай басталады:
Орманбеттен аттанған он сан ноғай,
Біреуінің ақылы он сан қолдай.
Мұз тауына екі хан келді көшіп,
Ертістегі орысқа бодан болмай [127, б. 340]. Жырда екі байды асыра сілтеп ханға теңеп жіберген. Мұз тауына екі хан келді көшіп – Мұз тау - Алтай тауларының ең биік шыңдарының бірі. Қазіргі таңда Қазақстан, Ресей, Қытай, Моңғолия сияқты төрт мемлекеттің шекарасының түйіскен жерінде орналасқан. Ертістегі орысқа бодан болмай Сарыбай мен Қарабай осы жерге көшіп келеді. Осы жерде Қарабай мен Сарыбай әйелдерінің аяқтары ауыр екенін айтып, екі бай ежеғабыл құда болуға уәделеседі. Осы жерде ежеғабыл құда мағынасына қысқаша тоқталсақ – әлі дүниеге келмеген болашақ сәбилерін атастырып қою, яғни бел құда болу жорасының жергілікті атауы. Дос немесе тамыр адамдар сәбилері дүниеге келмей жатып ақ, «сенен қыз, менен ұл туса немесе сенен ұл менен қыз туса құда болайық» - деп сөз байласып, уәделесетін болған. Бұл салтты атастыру деп [148] атайды. Бірде екі бай аңға шығып, Қарабай буаз маралды Сарыбайға атқызады. Буаз марал өлгенен кейін Сарыбай да көп ұзамай қайтыс болады. Осы кезде Сарыбайдың әйелі ұл туып, атын Қозы Көрпеш қойса, Қарабайдың қатыны да ай күні жетіп қыз туады. Бұл қыздың аты Баян сұлу болатын. Күндердің күнінде Қозы Көрпеш өзіне айттырған қызды іздеп жолға шығады. Қарабай бұрынғы уәдесінен тайып Сарыбайдың баласына яғни, әкесі өлген жетімге қызымды бермеймін деп Мұз таудан өтіп ары қашады. Қарабай көшпен келе жатып, әбден қаталап шөлдейді. Қарабай сонда өзінің тоқсан құлына қарата маған қазір кім су әкеліп берсе, қызымды соған беремін дейді. Сонда құл Қодар тоғыз құдық қазып береді. Қодар енді Қарабайдың көңілінен шығып, Баянды айттырған Қозы Көрпешті өлтіріп, мақсатына жетпекші болады. Бірақ, Баян Сұлу мен Қодар құл жолда келе жатып, Баян құдықтан су алып бер деп қиылады, Қодар астындағы аттан түсіп, су алып бере-бергенде Баян Қодардың жүрегіне қанжар тығып өлтіреді. Қозы Көрпеш өлмей, Қос теректің түбінде жатып, Баян Сұлуды күтеді. 
Баян қыз көк буыршынға мінді дейді,
Һеш қайғысы көрінбейді.
Буыршынмен шатырға келсе жетіп, 
Құлаш ұрып Қозыкем түрегелді. 
Сонда Баян сұлу өз көзіне өзі сенбей қуаныштан;
«Жарықтығым, жарқыным, жан қарағым!
Жанып тұрған сауылдап шамшырағым!
Көзден таса болғанда, қандай болдым?!
Іште жатып қосылған, ай қарағым! деп екі ғашық қосылады.
Екеуі алтын шатырда ойнап күлді.
Екеуіне тамақты кемпір берді [149, б. 86] деп, жыр аяқталады. Жырдың соңында екі ғашық аман-есен бір-бірімен табысады. Жыр соңында Әлихан Бөкейхан қысқаша түсініктеме береді. Онда: «Қозы Көрпеш өлмей тірі кетіп, Аякөзде тұрған бейіттің сүйегі Қодар өлтірген аруақтың сүйегі» [18, б. 549] деп жазады. Зерттеуші неге бұлай деп жазғанын ешқандай түсіндірмейді. Жырда басты кейіпкер Қозы Көрпеш батыр, адамгершілігі мол жігіт ретінде суреттелсе, Баян ниеті адал, өзінің сүйгеніне қосылуды армандайтын, ақылына көркі сай жан ретінде бейнеленген. Жырда айтыс, тұрмыс-салт жырлары: естірту, жоқтау, қоштасу түрлері кеңінен қолданылады. 
Әлихан Бөкейхан 1925 жылы Мәскеу қаласынан Қостанайда жатқан А. Байтұрсынұлына «Бауырым Ахмет» деп хат жазады. Бұл хаттың ішінде бізге қажеттісі музыкалық фольклорға қатысты Ә. Қашаубайұлы туралы жазылған қысқаша мәлімет. Ғалым бұл хатында «Әміре Қашаубайұлын Парижге жібермекші. Ол бірде-бір ән сөзін білмейді ғой!? Болмайтын нәрсені айтады. Мен оны біріңғай әншілердің үйіне апарып, ән салғыздырттым. Дауысын мақтасақ, әйтсе де ән салған кезде, мен қатты ұялдым: айтқан әнінің сөзінде мән болсайшы! Парижде мәнді ән талап етеді. Әншіні Парижге жібере отырып, бір әннің болса да сөзін жаттатқызуға болады ғой! Әміремен бірге баратын басқа халықтардың әншілері ұлттық киімдерін киген, ал біздің Әміре орыс мещанынша киініпті. Бұл соншалықты қиын ба еді!?» [19, б. 448] деп жазады. Бұл жерде зерттеуші ХХ ғасырдағы қазақтың дүл-діл әншісінің бірі Ә. Қашаубайұлы туралы айтып отыр. Әміренің киім киісі мен әннің сөзін білмейді. Сөйлегенде болмайтын сөз айтады дейді. Ғалым оны біріңғай әншілер үйіне апардым дегені, меніңше ән жазатын студия немесе филормония, концерватория болуы керек. Сол жерде Әміре әнінің сөзінде мән-мағына жоқ екенін естіп, қатты ұялғанын ашына жазады. Зерттеуші Парижде әншінің дауысы мен қатар айтып тұрған әнінің сөзіне де өте қатты мән беретінін ескертеді. Ғалым Әмірені жіберіп отырған Қазақ АКСР мәдениет комитетіне неге бір әннің сөзін жаттатқызбағанына аздап ренішін білдіреді. Әміремен бірге Парижге баратын басқа ұлттар өз ұлтының киімін кисе, қазақтан бара жатқан әншінің орыстың мещанынша киініпті деп қынжылады. Бұл жерде ғалым Әміре Қашаубайұлының емес бүкіл қазақтың ар намысы мен абырой беделін ойлап тұр. Әлемдік мәдениеттің астанасы атанған Парижге қазақ баласын олпы-солпы жібере салған қазақ үкімет басшыларына қынжылып тұр. Әміренің де ән сөзін білмейтініне және өте дайындықсыз келгеніне қынжылады. Ә. Қашаубайұлы ғалымның аз да болса ескертпелерінен кейін, Парижге барып, қазақ халқының ән құдіретін бүкіл әлемге танытып қайтады.
Әлихан Бөкейхан мен А. Байтұрсынұлы 1926 жылы Мәскеудің «Күншығыс» баспасынан «23 жоқтау» еңбегін жарыққа шығарады [150]. 23 жоқтау еңбегі араб қарпімен басылған. Бұл жерде «23 жоқтауды» Әлихан Бөкейхан жинаған, оны баспаға дайындаған А. Байтұрсынұлы. Сондықтан да, бұл 23 жоқтау екі ғалымның бірлесе жазған еңбегі болып саналады. Әлихан Бөкейхан 1925 жылы А. Байтұрсынұлына «Бауырым Ахмет!» деп хат жазады. Зерттеуші бұл хатта былай дейді: «Әлімхан келіп, содан естідім, сен ауырып, оңалыпсың. Енді ауырма. Жоқтауым 21 болды. Мен қазақ секциясына бердім. Өлеңі жақсы болғанымен, қайталамасы көп екен. Соны оңдап барып, сонан соң баспасаң, қайталама жақсы өлеңді бұзып кететін» [151, б. 183] дейді. Қарап отырсақ аталған еңбекеті екі алаш азаматы қатар жазған секілді. Ғалымның фольклорлық еңбектерінің бірі – «23 жоқтауы» тарихи-этнографиялық тұрғыдан қарастырылып, бірқатар мәліметтерге талдау жасалады. Осы еңбектің беташар парағына бұл «Қазақ тарихының төрт жүз жылын алады» деп жазады. Бұл 1926 жылдан 400 жылды алғанда, 1526 жыл болады. Бұл дәуір Қазақ хандығы өз алдына жеке дербес ел болып тұрған тұсы. Қазақтың ұмытылып бара жатқан жақсы дәстүрлерінің бірі – о дүниенің қонағы болған адамын жоқтаумен қайтпас сапарға шығарып салу. Енді, біз аз да болса жоқтаудың аз кем тарихына тоқталсақ. Шығыстанушы В. Радловтың мәліметі бойынша, жоқтау аса көрнекті тұлға қайтыс болғанда және асы берілгенде атақты ақын, әншінің орындауында да атқарылған десе, Ә. Диваевтың деректеріне қарағанда «Кей жағдайда арнайы «Жоқтаушы кемпір» шақырып та жоқтау айтқызып, сый-сияпат беріп қайтарған. Осындай этнографиялық мәліметтің мол кездесуі, аталмыш ғұрыптың ежелден орныққан жосын екенін көрсетеді. Ал, М. Қашғаридың жазуы бойынша, жоқтау – ежелгі түркі тайпаларының ерлік тұрмысынан туған жырдың бір түрі [10, б. 124]. Қанша дегенмен ерлік тұрмысынан туған жыры болса да ол – жоқтақ. Қайғырып туысын ақтық сапарға шығарып салу. Жоқтау айту – қайтыс болған адамның өмірден озғанға дейінгі отбасы, ел жұрты алдындағы орнын, адамгершілік қасиеттерін, елге сіңірген еңбегін, жақсылығын, өнегелі істерін, әулетке келген қайғы-қасіретті әнге сала, дауыс шығарып, күңіренте айтатын зарлы өлең түрінде айтылады. Ол адамның жетісі, қырқы, жүзі және жылында да орындалады [152, бб. 550-551]. Қазіргі таңда жоқтау айтатын адамдар өте аз ұшырасады. Себебі жаңа буын жоқтауды дұрыс қабылдай алмайды. Ал, көне сенім бойынша, жоқтау – «Өліктің сәні» деп есептелген. Жоқтауды негізінен өмірден қайтқан адамның апасы, анасы, әйелі, жақын-жанашыры секілді әйел адамдар өз жадынан шығарып айтқан. Кейбір жағдайда қажетті өлеңді арнайы шығартып та айтатын болған. Ал, белгілі тұлғаларға арналған жоқтау жырлардың көбісі ұрпақтан ұрпаққа ауызша жеткен. Жоқтау – аза тұту ғұрпының ең негізгі атрибуттарының бірі. Ол марқұмның орны толмас қазасын өлең жолдарымен әйгілейтін архайкалық ғұрыптар қатарына жатады. Өйткені, жоқтау айтудың астарында көптеген наным-сенімге қатысты дүниетанымдық көзқарастар бар. Дауыс салудың төркінін Л.Я. Штернберг: «Өлім – өмірдің жалғасы саналып, өлік бәрін естіп, көріп жатады, яғни физиологиялық тұрғыдан тыс жаны тірі деген ұғым бойынша, өлікпен сөйлесу үшін әдейі қатты дауыстап, оларға мұң-мұқтажын, қайғысын, өкініштерін сарынмен айырықшалап жеткізу түрі» [153]. Яғни, жоқтау аруақтармен, марқұмның рухымен тілдесудің бірден бір жолы болып табылады. Қазақы түсінік бойынша, марқұмның аруағымен осындай жосымен тілдесу ғана тірілерді оның ризашылығына бөлейді. Жоқтау – фольклор жанры. Сондықтан оның уақыт пен кеңістік аясы, деректік негіздері көп жағадайда шартты. Қарапайым өмірде жоқтауды «Дауыс салу» деп те атайды. Ежелгі әдет-ғұрпымызда адам қайтқан күннен бастап, оның жылы өтіп, асы берілгенше жоқтау айтылғаны белгілі. Жоқтаудың ерекше жеткізілетін тұсы – жаназаның (ресми діни рәсім) алды-арты немесе кісіні жер қойнына беретін мезет. Әйгілі Байдалы би айтты дейтін: «Сен жоқтау айтқалы отырсың, мен тоқтау айтқалы отырмын» деген сөз бар. Жоқтау – қазақ, қырғыз сынды ұлттарда аза ғұрпымен байланысты әрі қаралы, әрі артындағы ұрпағын рухтандыратын имани салттың бір түрі. Аза тұтудың бір белгісі болып табылатын бұл ғұрып дүние жүзіндегі елдердің көбінде кездеседі. Бұл ғұрып әсіресе түркі тілдес қазақ, қырғыз, өзбек, түркімен, татар, алтай, қарашай халықтарының өмірінен де көнеден бері өшпей келе жатқан дәстүрі [11, б. 76]. Яғни, жоқтау көптеген көршілес түркі халықтарында кездеседі деген сөз. Барлығының негізгі мазмұны дүниеден қайтқан адамды қимай жоқтау. Бұл жинақ Шәңгерей Бөкеевтің заман жайлы ащы зарға толы «Сыршы» деген жоқтауымен ашылған. Бірақ, бұл 23 жоқтау санына қосылмаған. Сонымен, 23 жоқтауда кімдер кімді жоқтағанына тоқталсақ: 1. Қараөлек ананың Мамай баласын(батыр) жоқтауы. 2. Маңқаның әкесі Қаз дауысты Қазыбек биді жоқтауы. 3. Кеңгірбай биді жоқтау. 4. Алтай Тәтіні жоқтау. 5. Нысанбай жыраудың Кенесары мен Наурызбайды жоқтауы. 6. Қырғыз Жантайды жоқтау. 7. Қырғыз Шоқшалайды қызының жоқтауы. 8. Төлебайды қызының жоқтауы.   9. Төлебайды келінінің жоқтауы. 10. Төлебайды жамағатының жоқтауы. Жоқтауды шығарған Қарпық ақын. 11. Әйекені жоқтау. Руы шұбыртпалы, жоқтауды Бодабай ақын шығарған. 12. Қырғыз қыздың жоқтауы. 13. Әйелінің Найман Әбжанды жоқтауы. Тарбағатай Шыңғыс аймағындағы Найман шығарған. 14. Балқын қыздың жоқтауы. (Шешесінің жоқтағаны). 15. Байжігіт Мұратты қатынының жоқтағаны. 16. Ысмайыл ханды Ханымы Күнжаның жоқтағаны. 17. Ер Торыны екі келінінің жоқтауы. 18. Жолдыбайды қызы Күлжәмиляның жоқтауы. 19. Есмағанбетті қатынының жоқтауы. Қарпық ақын шығарған. 20. Ерғазыны қатынының жоқтауы. Қарпық ақын шығарған. 21. Әбдірахманды (Әбіш) Абайдың жоқтауы. 22. Орманбетті баласы ақын Нарманбет жоқтаған. 23. Әбідғаппарды (хан) қатынының жоқтауы. Әлихан Бөкейхан осы «23 жоқтаудың» әрқайсысына қысқаша түсініктеме берген. Мысалы: «Қарпық ақын шығарған, Найман шығарған деп ескертеді» [154] деп. Жоғарыдағы 23 жоқтауға қарап отырсақ мұнда белгілі жыраудан бастап, ер азаматтың жары, анасы, келіні ел жұрты мен  қызына дейін кездеседі. Бұған қарап кез-келген өлім қай ортаға болсада ауыр түскенін аңғаруға болады.          Д. Қамзабекұлы осы жоқтау туралы: «Қиын да жауапты кезеңде дербестікті жоқтаудың рәмізіндей болған «23 жоқтау» - ұлттың генетикалық кодында қатталып қалған құнды рухани жәдігер ретінде халықпен бірге жасай береді» [15, б. 84]. Бұл жерде алаштанушы жоқтауды адам миында бар, бірақ қажет кезде ғана жарыққа шығады деп тұрған секілді. Жоқтау қазақ фольклорының алып теңізіне тау суындай арқырап ағып, құйылып жатқан үлкен арнаның бірі. Аталған жоқтауларда қазақтың ауыз әдебиетіне, тіліне, тарихына, көне архаизм сөздеріне, жер-су аттарына, этнографиясы мен мәдениетіне қатысты құнды деректер кездеседі. Жоқтауда ұлттың бүкіл болмыс бітімі жатыр. Менімше бұл шын мәнінде алаш идеясының және қазақ ұлт-азаттық қозғалысынжоқтау болатын. Осы 23 жоқтаудың ең алғашқы беттерінде Әлихан Бөкейхан мынадай жолдарды келтіреді. «Қырдан асқан түлкідей, бізден де ұзап барасың қу өмір». Бұл жерде ғалым азаттықты, өзегін өртеп бара жатқан өкінішті айтып отыр [155] секілді. Жоқтау тарихшылар, алаштанушылар мен этнографтарға сол кезеңнің тарихи болмысын айқындауға септігін тигізеді. 1917 жылы Патша тақтан түскенен кейін, билік басына коммунистер келгесін көптеген түркі халықтарының соның ішінде қазақтың ұлттық баспасөздерін біртіндеп жоя бастайды. Олар: Орынбордағы «Қазақ», Семейдегі «Сарыарқа», Қызылжардағы «Жас азамат», Ташкенттегі «Бірлік туы» газеттері жабылды. «Алашорда» төрағасы Әлихан Бөкейхан бастаған зиялылар Мәскеуге кетуге мәжбүр болды. Осы кезде Алаш қайраткерлері Мәскеудегі «Күншығыс» баспасына топтасқан болатын. Аталған баспада 1922-1927 жылдары Алаш көсемі Әлихан Бөкейхан еңбек етті. Осы баспаның ішінен «Темірқазық» (орысшасы-Путеводная звезда) журналын шығарады. Жалпы, «Темірқазық» журналының үш ғана саны шыққан. Бас редакторы Н. Төреқұлұлы болды. Осы үш санын да алаш қайраткерлері қазақ фольклорына қажетті көптеген құнды еңбектерді ел арасынан жинап, жариялап үлгерді. Ұлт фольклорының көптеген үлгілері, танымдық кітаптар, аударма еңбектер сынды құнды дүниелер баспадан шықты. 
1927 жылы Әлихан Бөкейхан Қызылорда қаласынан шығатын «Әйел теңдігі» журналының № 6 санына  өзінің «Қыр баласы» деген лақап атпен «Қыз бен жігіт» атты мақаласын жариялайды. Бұл мақаланың негізгі тақырыбы қыз бен жігіттің айтысы. Бір күні жылқышы жігіт қарына құрығын іліп, жылқыға бара жатса, жолда таудың беткейінде жиырма қыз, екі келіншек жиде теріп жүр екен. Қарулы жылқышы жігіт қарап тұрмай өзі сүйген бір қызға жабысып, тынығып алады. Сөйтіп жігіт жылқыға, қыз ауылға кетеді. Ертесіне қыз молдаға барады. Молда кешегі жігітті шақыртады. Сонда қыздың молдаға айтқан арыз сөзі екен.
Біз-біз едік, біз едік,
Біз он екі қыз едік.
Жиделінің бойында,
Жиде теріп жүр едік.
Біз-біз едік, дегені [154, б. 327]. Бұл жерде қыздардың он екі қыз болып жүр едік сөзі. Жиделінің бойында дегені - Жиделі өзенінің жағасында жүр едік. Жиделі - Қызылорда облысындағы өзен аты. Бұл өзеннің жағасынан он екі қыз жиде теріп жүргенде болған оқиға. 
Асау күрең үйреткен,
Қарына құрық сүйреткен.
Бері келші сен, деді,
Қасымдағы жеңгемді,
Бұта құрлы көрмеді. Асау күрең үйреткен дегені – Шу асау жылқыны бас білдіріп үйретіп жүрген өте қарулы жылқышы жігіт. Бері келші деп, ұстай алып, араша түскен жеңгесін адам құрлы көрмейді.
Құрығын салды мойныма,
Қолын салды қойныма.
Білезік қолда бар еді,
Біреуі оның тар еді.
Қарын күштеп кеңітті,
Жеңгемменен тең етті. Қыздың айқайлап, көмек шақырғанына қарамай, қызды сол жерде қинап, қойнына қолын салып, жел көтермеген етегін көтеріп, пәк аруды жеңгесімен бірдей қылып ісін бітіреді. Бұған қыз ел жұрттың алдында қарабет болмайын деп ертесіне молданың алдына барып болған жағдайды баяндайды. Молда жігітті шақырып. Жылқышы, ендігі саған кезек, - деді молда. Сондағы жігіт сөзі:
Жазғы тұры болғанда,
Інген менен бура мас.
Күзді күні болғанда,
Қошқар менен саулық мас [154, б. 327]. Жігіт сөзіне қарағанда оқиға жаз мезгілінде, жиде пісіп тұрған уақытта болғанға ұқсайды. Жазғы тұры інген бурадан қашатын (шағылысатын) уақыт. Ал, күзде саулық қойлар қошқарға түседі. Жігіт бұл жерде осыны астарлап айтып отыр.
Жігіт те мас, қыз да мас,
Сол мастықта тап болды,
Алма мойын қиғаш қас.
Екі масты бір қоссаң,
Хаққа болдың шын дос.
Осы кезде жастық шақпен жігіт те, қыз жібек қыз да мас деп отыр. Осы екі масты бір қылып қоссаң, аллаға болдың шын дос дейді. 
Екі масты қоспасаң, 
Аққа болдың шын қас.
Ісімді салдым молдаға,
Молданы салдым Аллаға.
Екі масты қоспасаңыз, құдайға шын қас боласыз. Жігіт молдаға ісімді салдым, молда ісін аллаға тапсырдым дейді. 
Әділ төре сен болсаң,
Ант тасты жандама.
Осы айтқаным бәрі рас,
Міне тақсыр кессең бас [154, б. 328],– деп бас иіпті. Молда екеуінің сөзіне де риза болып: – Бір-біріңізге сәйкес екенсіздер, тауып қосылған екенсіңдер,- деп некесін оқып қосыпты. Бұл жерде пәктігінен айрылған қыз да, оны әйел еткен жігіт те сөзге тұратын адамдар болып тұр. Яғни, қолымен істегенін мойнымен көтеріп, жігіт сөзінде тұрып, қызды өзіне жар етеді. Осы жерде біз екі жастың қайым айтысын көріп отырмыз. Зерттеуші меніңше, бұл жерде екі жастың да сөзге тұратындығын, алдында отырған молданың айтқан үкіміне бағынатынын аңғартады. Қазақ қызының некелеспей ешкімге жел көтермеген етегін көтертпейтінін, арымен пәктігін сақтап жүретінін тайға таңба басқандай етіп көрсетеді. 
Әлихан Бөкейханның 1934 жылы Мәскеу қаласында «Қыр баласы» деген лақап атпен елге хат жазады. Хаттың аты «Қазақтың ескі сөзінен» деп аталады. Хатта екі мәселе (оқиға) жазылады. Біріншісі, Ызбасты деген би жетпіске жеткенде қойнындағы қатыны өліп, Жолтай бидің жиырма жасар қызын айттырады. Жиырма жасар қыз жетпістегі күйеуіне қырын қарайды. Бұны сезген Ызбасты қызға мынадай сәлем айтып жібереді. 
Барсаң, сәлем Көбеге
Көпті көрген немеге!
Ел ішінде есер көп,
Көзін салып жүрмесін,
Ыржаңдаған немеге – десе, сонда қыз Көбе айтады:
Қиса қиыны келе ме 
Қарағайдың талменен?
Дәмі бірдей бола ма
Қара судың балменен?


Бізге лайық емес қой,
Алып тұр ғой малменен?
Қайтып ойнап күлеміз,
Жетпістегі шалменен? – [154, б. 401-402] дейді. Бұған қарағанда, Көбе қыздың жетпістегі Ызбасты биге көңілінің жоқ екенін байқауға болады. Тек, қыздың әкесі Жолтай би өзімен замандас, көңіл жықпас досына малының көптігіне бола қызын ұзатқалы жатқанын аңғаруға болады. Алаш тарихында ең алғаш шыққан үш роман да, қазақтағы әйел теңдігін көтерген шығарма болатын. Сондықтан, әйел теңдігі журналын шығарып, одан жас қыздың басына түскен тағдырын жазу бұл тегіннен-тегін емес. Ғалым бұл мақаласында қалай болғанда да, қазақ қызының малға сатылғанына аяушылық танытып тұр. Қыз қанша жерден бас тартса да еркектің бұрынғы ата-бабадан келе жатқан көп қатын алуының құрбаны болып бара жатыр. Әлихан Бөкейхан қазақ байлары малдың күшімен, абырой-беделімен қаншама жас өмірді өзгертіп жіберетініне қапаланып, осы еңбекті жазып отыр. Қазақтың көп қатын алуы бұның алды да, арты да емес екенін көрсетіп отыр. Мақала сол уақыттағы қазақ қоғамынан азды-көпті сыр шертеді. Қазақ халқының ұшан-теңіз мол фольклорлық еңбектерінен (тарихи аңыз әңгімелер, өлең-жырлар, жұмбақтар, мақал-мәтелдер, айтыс әпсаналар, шешендік сөздер, жоқтау, махаббат дастандарынан)көптеген тарихи деректерді сүзіп алуға болады.
Фольклор жанры әрбір ұлттың өзіне ғана түсінікті асыл маржан қоры. Онда қазақтың қазақ болып қалыптасудан бастап, ХХ ғасырдың алғашқы ширегіне дейінгі өте құнды еңбектер қамтылды. Әлихан Бөкейхан этнофольклорлық мәліметтерді жинауда көп еңбек еткен. Ғалымның тікелей бастамасымен көптеген қазақ жырлары қайта басылып, қазақ даласына тарады. «Қара қыпшақ Қобыланды» (Махмұд-Сұлтан Тұяқбаев) жырын талдап,  қазақтың төл еңбегі екенін етіп көрсеттті.  Осы кезде Әлихан Бөкейхан ғана емес, басқа да Алаш қайраткерлері Мәскеудегі «Күншығыс» баспасы  айналасына топталған уақытта өте жемісті жұмыстар жасады. Әлихан Бөкейхан мен А. Байтұрсынұлы бастаған Алаш зиялылары «Күншығыс» баспасынан қазақтың арғы - бергі тарихын қамтыйтын өте құнды екбектерді шығарды. Олар: «Мырза Едіге», «Ер Сайын», «Бекет Батыр», «Ер Тарғын», «Қозы Көрпеш – Баян» және «23 жоқтау». Бұл жырлардың әрқайсысы бір дәуірді қамтитын үлкен еңбектер. 23 жоқтау еңбегі бір қарағанда бір адамды жоқтау сияқты көрінгенімен, оның астарында азаттықты, бостандықты, кешегі хандық дәуірді зар илеп, жоқтаған мағына жатыр. Осы жырлардың көбісі қазақтың батырлығын, ел шетіне жау келсе, бір жұдырықтай жұмыла алатынын, сертке беріктігін, махаббатқа адалдығын, қазақтың қайсар рухты халық екенін паш етеді. Бұл жырларда қазақтың ұмытылып, архаизмге айналған сөздері, жер-су аттары өте көркем жеткізілген. Әйелдер бейнесі, дін туралы, қиял ғажайып ертегі негізіндегі аңыздар барлығы жыларда көрініс тапқан. Әлихан Бөкейхан бұл жырлардың кейіпкерлері қазақтың шынайы өмірінде болған адамдар екендігін жоққа шығармайды.


1.3 Әлихан Бөкейхан қолданған мақал-мәтелдер
Әлихан Бөкейхан қазақ халқының тарихын, шығу тегін, этнографиясын, фольклорын, әдет-ғұрпын, шаруашылық түрлерін, салт-дәстүрін жан-жақты ғылыми түрде зерттеген тұлға. Қандай қызметте жүрмесін ұлттың жоғын жоқтап, барын түгендеп, қазақ ұлтының бүгіні мен ертеңі үшін өте көптеген еңбектер мен ғылыми зерттеу мақалалар жазды. Әрбір жазылған мақала мен ғылыми еңбектер түсініктірек болуы үшін қазақтың мақал-мәтелдерін сөз арасына қосып, тұздықтап отырды. Мақаладағы әрбір мақал-мәтелдер зерттеушінің ойын нақты, дәл жеткізді. Мақал-мәтелдер халық тұрмысының барлық саласын қамтығандай ғалымның көптеген еңбектерінде кездеседі. Әлихан Бөкейхан бірнеше мақалаларында осы мақал-мәтелдерді тақырып етіп қолданады. Мысалы: «Сусағанның түсіне су кіреді», «Аңқау елге арамза молла», «Ештен кеш жақсы» сияқты. Бұл жақсы тақырып жарты мақала дегенді аңғартады. Тақырыптың өзі мақаланың ішіндегі ойды белгілі бір мөлшерде оқырманға жеткізіп тұр. 
Мақал-мәтелдер халықтың қазанында әбден қайнап, сұрыпталып, талай аузы дуалы би-шешендердің илеуінен өтіп, атадан балаға мирас болып үзілмей жетуде. Мақал-мәтелдер тұтастай алғанда халық философиясының ұлттық ойлау категориясының көрсеткіші секілді. Қазақ халқының мақал-мәтелдерімен қоса орыс, грек, француз халықтарының нақыл сөздерін пайдалана білген. Қазақ мақал-мәтелдері айтылуы жағынан қысқа да нұсқа, мағыналық тұрғысынан терең, ой синтезі. Осы тұрғыда Бабалар сөзі сериясымен шыққан (64, 65, 66-ыншы томдары) қазақтың  ұлттық фольклорымыздың бір саласы қазақтың мақал-мәтелдеріне арналған болатын. Бабалар сөзі жинағында: «Мақал мен мәтелдің арасында айтарлықтай шекара болмағынымен өзіндік стильдік белгі-бедерлері бар екені мәлім. Мақалдар кейде ұзынды-қысқалы болып, бірнеше тақырыптық мазмұнды қамтиды. Ал, мәтелдер қысқа-нұсқа келеді. Халқымыздың сөз мәйегі саналатын бұл ғажайып мұраның байып, жинақталып, ел игілігіне айналуына көптеген қазақ жинаушылары да қызмет етті» [156]. Зерттеу барысында, Әлихан Бөкейханның мақалалары мен жазған хаттарын, ғылыми жұмыстарын хронологиялық тұрғыдан саралау барысында, біз қарастырған мақал-мәтелдерді 1889-1927 жылдар аралығында жазған еңбектерінде пайдаланған. Ғалым мақал-мәтелдерді сол кезеңдегі қазақ даласына таралған мерзімді басылымдарға тұрақты түрде жариялаған әрбір еңбегінің ішіне қосып, тұздықтап отырған. Біз дереккөзі ретінде қарастырған басылымдар: «Дала уәлаяты» газеті, «Семипалатинский листокъ», «Голось степи», «Сибирские вопросы», «Қазақ», «Жас азамат», «Абай», «Ақ жол», «Қызыл Қазақстан», «Темірқазық», «Жас қазақ», «Жаңа мектеп», «Еңбекші қазақ» және «Күншығыс» баспасы. С.А. Жүсіп жинақтап бастырған Әлихан Бөкейханның 15 томдық шығармалар жинағынан қарастырылды. 
Зерттеушінің қазақ фольклорына сіңірген еңбегі мол. Қазақ даласындағы мақал-мәтелдердің жиналуы мен жарыққа шығыуына тоқталсақ. Бұл туралы Д. Махат: «Қазақтың мақал-мәтелдері ХІХ ғасырдың екінші жартысынан бері қарай ел арасынан жиналып, басылып келеді. Қазақ мақалдарын алғаш рет      Ш. Уәлиханов, Ы. Алтынсарин, Ә. Диваев, М.Ж. Көпеев, және орыс ғалымдары А.А. Васильев, Ф. Плотников, П.А. Мелиоранский, В.В. Катаринский,              В. Радлов және басқалар жинап, халық ауыз әдебиеті жәдігерлерімен бірге баспаға ұсынды. Мақал-мәтелдер қазақ тілінде 1914 жылы алғаш рет Қазан қаласында, 1923 жылы Мәскеуде «Мың бір мақал», 1927 жылы Ташкентте «Қазақ мақалдары» (Құрастырушы А. Диваев), 1935 жылы Алматыда «Қазақтың мақалдары мен мәтелдері» (Ө. Тұрманжанов) жарық көрді» [157]. Бұл жерде қазақ мақал-мәтелдерінің ХІХ ғасырдан бастап екінші дүниежүзілік соғысқа дейінгі кезеңдегі ірілі ұсақты еңбектердің жарыққа шығуын келтіреді. Аталған еңбектер ерте жинақталып басылып шыққандығымен құнды болып есептеледі. Бізден басқа да бауырлас түркі тектес халықтар мақал мен мәтелді былайша атайды: өзбекше – мақол, қырғызша – мақал мен мәтелдер, татарша – мәкаль һәм әйтем, әзірбайжанша – аталар сөзі, ұйғырша – мақал вә тәмсил, түркіменше – нақылдар ве аталар сөзи, алтайлықтарша – кеп ле укаа сөстер. Қазақтың этнографиялық категориялар, ұғымдар мен атауларының дәстүрлі жүйесі атты энциклопедиялық еңбекте мақал-мәтелге қатысты: «Мақал-мәтел – мазмұны жағынан нұсқа, көлемі жағынан қысқа халық шығармашылығының ежелден бергі бір саласы, халық даналығының паремиологиялық қағидалар жүйесі. Мақал-мәтелдер – халықтың өзімен бірге жасасып, бабадан балаға, ұрпақтан ұрпаққа қалдырып келе жатқан асыл мұрасы. Мақал-мәтелдер қоғамдық өмірдің, жеке адам өмірінің сан-саласына байланысты болып келеді. Онда сөз болмайтын өмірдің саласы жоқ. Ел өмірінде ұшырасатын ұлылы-кішілі оқиғалардың баршасына мақал-мәтелдердің беретін лайықты өз жауабы бар» [158, б. 261]. Бұған қарағанда мақал-мәтелдер халықтың өзімен бірге туып, бірге жасап келе жатқанға ұқсайды. Қазіргі таңда да мақал-мәтелдер өмір сүріп отырған ортамыздан бір елі ажыраған емес. Қазіргі таңда Әлихан Бөкейхан айтқан нақыл сөздер халық арасына тарап, біршама елге жетіп жатыр. Алайда, ғалымның жазған еңбектерінің ішіндегі қазақтың мақал-мәтелдері арнайы зерттеліп, ғылыми тұжырымдама жасалған жоқ болатын. Біз осыны ескере отырып, зерттеушінің еңбектерінің ішіндегі мақал-мәтелді арнайы тоқталып қарастырамыз. Бұл да қазақ этнографиясының бір саласы. Тоқсан ауыз сөздің тобықтай түйіні. Қазақ халқының бай ауыз әдебиеті мен мақал-мәтелдерін жинастырушы, ғалым Б. Адамбаев: «Қазақтың мақалдары мен мәтелдері сан ғасырлық халық тәжірибесінің жиынтығы, ақыл ойының қорытындысы және қоғамдағы дау-талап мәселесін реттейтін заңы, кодекс, бір сөзбен айтқанда қазақ өмірінің, санасының айнасы, шежіресі» [159] дейді. Яғни, мақал-мәтел қазақтың сөзімен айтқанда тоқсан ауыз сөздің тобықтан түйіні деген сөз. Ғалым еңбектеріндегі мақал-мәтелдерге екі ғана зерттеуші арнайы тоқталып, мақала етіп жариялаған. Біріншісі Д. Қамзабекұлы «Алаш зиялылары қолданған мақал-мәтелдер» еңбегі. Бұл мақалада Д. Қамзабекұлы толық Әлихан Бөкейхан қолданған мақал-мәтелдерге тоқталмаған, алаш зиялыларының еңбектеріндегі деп қарастырғын. Алаштанушы С. Жұмағұл «Ұлт көсемі Әлихан Бөкейхан қолданған мақал-мәтелдер» деп, арнайы тілдік тұрғыдан тоқталып қарастырған болатын. Бұл екі  еңбектегі мақал-мәтелді әдеби, тілдік тұрғыдан қарағанын көреміз.  
Зерттеуші қолданған мақал-мәтелдерді этнографиялық тұрғыдан мазмұнына қарап, шартты түрде болса да, бірнеше тақырыптарға бөліп, қарадық. Сондай-ақ, ел өмірін сипаттаған қалпына қарай, сөздік құрамына байланысты, бұл мақал-мәтелдерді қай еңбектерінде пайдаланғанын аңғару қиын емес. Ғалым өз еңбектерінде шамамен 160-қа жуық мақал-мәтел пайдаланған екен. Әр мақал-мәтел жазылған еңбекке қарай әр түрлі болып келеді. Біз оларды ең бірінші этнографияға қатыстыларынан бастаймыз. Ғалымның қолданған мақал-мәтелдердің түрлеріне, сипаттарына, қолданылу негізіне қарай бірнеше топқа бөліп қарастырдық. 
Олар: тарих, фольклор мен әдеби сын, оқу-білім, тәрбие, діни тақырып, әйел теңдігі, құн төлеу мен ұры тыю, егін шаруашылығы, мал шаруашылығы, аударма мен тәржіме, мақала жазу, газетке жазылу, алым салыққа байланысты, саяси мәселе, билікке қатысты, депутат сайлау, соғыс туралы, жеке тұлғаларға қатысты, көмек пен жәрдем жыю, отырықшылыққа байланысты, сыртқы хабарлар, ескі салтқа байланысты, данос (арыз) жазуға байланысты, мәдениет турасында, шаруаның есебі турасында және Ғалым жазған хаттарға, жауап хаттарында кездесетін мақал-мәтелдер.
Тарихқа қатысты; Әлихан Бөкейхан қазақ тарихына, қазақтың шығу тегіне байланысты өте көлемді бірнеше сериялық мақалалар мен үлкен еңбектер жазған. Жерге қатысты жазса да, егінге қатысты жазса да аржағында осы жердің тарихи иесі біз екенімізді естіртеді. 1910 жылы жазған «Казахи» атты тарихи шолу еңбегінде орыс пен қазақ халқының арасындағы көптеген жайттарды мақал-мәтелдермен салыстырады. Қазақ халқы айтады: «Орыстан досың болса, қойныңда балтаң болсын», «орыс нан жесе, ақша алады», «қазақ түлеген түйе, орыс – бұта», «Орыс келді! Орыс келді! Қасқыр келді! Қасқыр келді!» – деп жазады. Бұлардың барлығы мақал болмауы мүмкін, бірақ мәтелге келетіні айдан анық. Қазақ жерінде жүрген әрбір қазақ өздерін  «уш джуздынг баласымыз» (үш жүздің баласымыз) деп есептейтінін жазады. Зерттеуші 1913 жылы «Қазақ» газеті жарыққа шыға салысымен «Қазақтың тарихы, сөз басы» деген қазақ тарихына қатысты сериялық мақалалар басады. Осы мақалаларда мына мақал-мәтелдерді келтіреді. «Не ексең – соны орасың», «құдай не жазса – соны көреміз», «қазақ пен ноғайдың түбі бір», «өзбек өз ағам», «Алаш, Алаш болғанда, Алаш хан болғанда», «Жеті атасын білмеген – мертід («мәңгүрт» болуы мүмкін Н.Қ.). «Сөйлер сөздің түбі бір – түп атасы Майқы би». Ғалым бір тақырыпқа осынша мақал-мәтелдерді қолдануына қарағанда нағыз ауыз әдебиет үлгісінің білгірі екендігіне көз жеткіземіз. 1922 жылы «Қызыл Қазақстан» журналына тарихты жазуға байланысты «Тарих керек» деген мақала басады. Онда, «Кең киім азбас, кеңесті ел азбас» деген мақал – қазақтың бір шақта кеңесті үкіметті болғандығын, «халық ұйғарса – хан түйесін сояды» деген мақал – хандардың халықтың пікірімен санасатындығын білдіреді» [160, бб. 12-13] дейді. Ғалым екі мақалда хан мен халық үлкен жауапты мәселені кеңесіп шешуді айтып отырған секілді. Өзінің көптеген мақалалары мен еңбектерінде қазақ тарихын, шежіресін, өткенін бір ауыз сөзбен болса да жазып отырады. Бұл өз ұлтын шексіз сүйетіндігін білдіреді. 
Мал шаруашылығына қатысты; «Общый очерк Омского уезда» (Скотоводческо-кочевой быт и изменения в нем) атты мал шаруашылығына қатысты әйгілі еңбегінде мына мақалдарды қолданады: «Көше берсең мал семіз, көшпесең – қатын семіз» дейді. Ал, «Овцеводство в степном крае» атты мал шаруашылығын талдау еңбегінде: «Мыңның басы бол», жүз қойы бар шаруа «ханға сәлем бермейді», «мал соя білмеген – адам емес», «құдайдың өзі оңғарар», «майды қасқырдай жейді», «жаяу қойшы – жатқан қойшы», «өгізді қойшы – өлген қойшы», «түйелі қойшы – тұрған қойшы», «атты қойшы – ашуы қатты қойшы», «алдыңнан жел болғанша, артыңнан жау болсын», «әр айдың оты бөлек» деген мақал-мәтелдерді пайдаланады. 
Егін шаруашылығына қатысты; Әлихан Бөкейхан егін шаруашылығына қатысты бірнеше мақалалар мен ғылыми еңбектер жаза білген. Егін шаруашылығы тек Қазақстанның оңтүстік өңірлерінде ғана емес басқада аумақтарда болды дегенге нақты ғылыми еңбектермен дәлелдейді. 1889 жылы «Дала уәлаяты» газетінде «Қарқаралы оязының Қотан-бұлақ, Западни Балқаш, Зайсан елдеріндегі егіннің жайы» атты мақала жазады. Осы мақалада ғалым мына мақал-мәтелдерді қолданады: «Құдайдың басқа салғанына кім көнбейді!», «Құдайға сеніңдер – Құдай деген қор қылмас», «сақтансаң сақтармын!»,  «ағаштың суды сақтап, судың ағашты сақтайтынын білмейді», «Суға түскен инедей жоғалады», «сиырға жезді ер-тоқым жараса ма?!». Егінмен айналысып отырған дихандардың табиғат пен адамның арасында байланыс барын білмейді. Дәл осы мақалада қыр қазағының жылқысы қалаға ұрланып келсе, «Суға түскен инедей жоғалады» деп өз қынжылысын білдіреді. Мақал-мәтелдердің барлығы мақалаға тұздық болып отыр. «Көшпелі һәм отырықшы нормасы» атты мақаласында жерге орналастыру бойынша: «Тісі шыққан балаға шайнап берген ас болмас» деген. Тісі шығып ел мен жердің жағдайын ажырата алатын адамдарға қарата айтылып отыр. Егін шаруашылығына қатысты Л. Толстойдың «Бір адамға қанша жер керек» атты аударма еңбегінде тігісін жатыстырып осы мақалды пайдаланады.
Дін мәселесіне қатысты; Әлихан Бөкейхан дін мәселесіне қатысты бірнеше мақала жазған. Алаш партиясының бағдарламасында «Дін ісі мемлекет ісінен айырулы (бөлек– Н.Қ.) болуы. Дін біткенге тең құқық» деп жазды. «Қ. Оязындағы моллалардың баяны» атты қазақ жеріндегі молдалардың біліміне қатысты еңбегінде, «жақсыға ерсең, жетесің мұратқа, жаманға ерсең – қаласың ұятқа» деп жазады. Бұл мақалада қазақ жерінде жүрген ноғай, сарт, тәжік молдалары мен қазақ молласының білімін салыстырып, осы мақалды пайдаланады. «Аңқау елге арамза молла» атты мақаласында, дәл осы мақала тақырыбын «Аңқау елге арамза молла» қазақтың ас беру салтына байланысты қолданады. «Қазақта мүфтилік мәселесі» атты еңбегінде, «Атым өлсе сауыры мұра, ағам өлсе жеңгем мұра» мақалын пайдаланады. Бұл мақала қырдағы қазақтардың күйеуі өлген қатынды әмеңгерлікке алуға байланысты болатын. Ғалымның «Мұсылман съезі» атты көлемді мақаласында мына мақал-мәтелдерді қолданады. «Ат сыры иесіне белгілі», «судан өткенше, өтіп болған соң... ғым!», «мысықтан мықты хайуан жоқ», «Алыс пен жақынды жортқан біледі, ащы мен тұщыны татқан біледі». Бұл мақалдар барлығы Мемлекеттік думаның «Мұсылман фракциясында» қызмет істеп жүрген кезінде жазылған еңбектері.  
Оқу-білім мен тәрбиеге қатысты; «Ашық хат» мақаласында мына екі мақалды қолданады: «Көпті көрген білер, алысты жүрген білер», «көкіректе сайрап тұр, тілді құдай байлап тұр» дейді. Меніңше, «көкіректе сайрап тұр, тілді құдай байлап тұр» дегені Әлихан Бөкейханның өз жанынан шығарған сөзі секілді. «Екі съезд» атты мұғалімдерге қатысты еңбегінде «іс ұстадан қорқады» атты мақалды қолданады. «2-ші феурал» атты мақаласында зерттеуші «Қазақ» газетін екі жастан, үш жасқа шықты деп жазып, халыққа жеткізеді. Газетке мақала жазу, оны баспадан шығаруға қатысты мына мақал-мәтелдерді сөз арасына қосады: «тәңірі асыраған тоқтыны бәрі (бөрі болуы мүмкін– Н.Қ.) жемес», «тәңірден соңғы күшті халық қой» және «күштіге сыйынсаң құдайға сыйын» дейді. «Қазақ» газетіне «Ашық хат» атты мақала жазады, онда «Керуенге ермек едің – көшіп бақ», «Қуандым түнде жүріп күн шығар деп, болса да бұлт бүркеу жел қуар деп» баспасөзге мақала жазатын азаматтар бармысың деп, алаш жұртына хабарландыру береді. «Білім күші» атты мақаласында қазақ халқы «Көңіл жүйрік пе, көк дөнен жүйрік пе?» – дейді. Ғалым бәрінен білім жүйрік деп, қазақ баласына жеткізеді. 1923 жылы Ташкенттен шығатын «Ақ жол» газетіне «Студенттерге жәрдем керек» [161]атты мақала жазады. Осы еңбекте қазақ-қырғыз «ырыс қашса да туыс қоймайды» атты мателді пайдаланады. Ал, «Жаңа мектеп» журналына «Оқытушыларға сенеміз» атты мақала басады, сонда «апасына да барады, таяққа да үйретеді» дейді. Әлихан Бөкейхан «Қыр баласы» деген лақап атпен сол кездегі ел астанасы Қызылордадан шығатын «Еңбекші қазақ» газетінде оқу-білімге қатысты «Жануарлар туралы әңгімелер» атты мақала жазады. Осында «дүние алты күнде жаратылған» деген – адасқан жол дейді. Дәл осы газетке «Оқу майданында шабандық бар» атты мақала жазады. Мұнда ауылдардағы мұғалімдердің жағдайы «шарасыздан шалға тиіп», «балық жоқта бақа балық» болып отыр деп ескертеді. «Алдымен мектеп үйі керек» атты мақаласында «тоңға желіндетіп, мұзға бұзаулатып» атты мақалды қолданады. 1925 жылы «Су туралы әңгімелер» мақаласында «жүрген аяққа жөргем ілінеді» атты мәтелді пайдаланса, «Диалектикалық затшылдық» еңбегінде «құл жиылып бас бола алмайды» дейді. Зерттеушінің 1926 жылғы «Дүниенің құрылысы» атты еңбегінде «Әкеңнің өлгенін жасырдың, көмгенде қайтесің» деген мақалды өте дұрыс қолдана біледі. Ғалым балаларға тартуға байланысты «Ақымақ қасқыр» атты мақаласында «құдай құлын өлтірсін бе!» деген мақалды пайдаланады. «Денсаулық сақтықта» атты еңбегінде қазақ ауылының баспанасын сынай келе үйдегі ауа қой қорадағы ауаға баспа-бас айырбас деп «Қылидың көзі соқыр», «қысқа жіп көрмеуге келмейді» атты мақалды келтіреді. Осы еңбегінде халықтың өзі, денсаулығына дұрыс қарамаса бүкіл елге дәрігерлер жетпейді деп ескертеді. 
Құн төлеу мен ұры тыю; Әлихан Бөкейхан ұры тию мен бас қосу турасында бірнеше сериялық мақалалар жазды. Сол мақалаларға қазақтың мақал-мәтелдерін қосып әрлендіріп отырды. Ұры тию мен халықтың бас қосып ұрлыққа қарсы күресу керек екенін баспасөз арқылы ескертті. Зерттеуші бұл мақалаларын көбіне «Қазақ» газетіне ХХ ғасырдың алғашқы ширегінде жазды.  1913 жылы «Қазақ» газетіне «Қыр баласы» деген лақап атпен «Ұры тию» еңбегінде «ұрлық түбі қорлық», «заманың түлкі болса тазы болып шалып қал», «күн шыққанша қарау, көзді соқыр қылар» дегенді бір мақалаға қатар қолданады.  Осы еңбекте ұрлыққа халық бәйге беріп отыр. Бұл халық қолдап, бәйге мен бата беріп отырған ұрлық жақын арада ел арасынан кетпейтінін айтады. Ал, тазы болып шалып қал дегені біреуге немесе байға, үкіметке аузыңды аша бермей, заманға қарап еңбек жаса дегені. Қай кезде болсын әр адам біреуден бірнәрсе сұрап телмірмей, заманына қарай ыңғайланып өмір сүру керек екенін ескертеді. «Тозған рәсім азап» атты мақаласында құн алып, құн берсе, ру қорығаннан айырады. Рудың кегін бер деп алушы еді. Енді құл күнге құн алу да «тозған рәсім азап» басқа не дәлел бар? дейді. Осы мақалада «тамшы тас теседі» деген мәтелді де қолданады. Бұл әрбір адам өзі жалғызбын, өзім ғана демей, еңбектенсе көп нәрсе жасауға болатынын халыққа жеткізеді. 
Жер мәселесіне қатысты; Әлихан Бөкейхан өз еңбектерінде жерге, жер мәселесіне қатысты өте көп тоқталған. Қазақ үшін ең басты мәселе жер, жер және тағыда жер деуі бекерден емес. 1908 жылы Омбыдан шығатын «Сибирские вопросы» журналына V (V – Әлихан Бөкейханның бүркеншік есімі Н.Қ.) деген бүркеншік есімімен «Русскія поселенія въ глубине степного края» (мақаланы түп нұсқа бойынша беріп отырмыз) жерге қатысты мақала жариялайды. Ғалым мұнда «күн жауса, нұр жаяды», «көппен көрген ұлы той», «көп жүрген жыланның аяғы көрінеді» деген мақал-мәтелдерді қолданады. Мақалдардан аңғарғанымыз қандай жағдай болса да әрбір адам (тұлға) халықпен бірге боламыз дегені. «Башқұрт жерінің шежіресінен» атты мақаласында «Жидебай батыр барса, мүшіреп күң ... қысыр» деп жазады. 1915 жылы «Қазақ» газетіне «Башқұрт жері» атты мақаласын «Қызым, саған айтам, келінім, сен тыңда» деп бастайды. Осы мақалға қарап қазақ еліне башқұртқа ұқсап өзгеге жерін жалға беріп, одан қайтып ала-алмай дүдәмал күйге түскен ұлтты қазаққа мысал етеді. Бұдан аңғаруға болатын нәрсе ешқашан өз жерімізді өзге ұлттың адамына, жалға да, сатып та бермеу керектігінде. Соның бір дәлелі Қарт Каспийдің жағасында қалған қазақтың жері «Астрахан қазағының жері» деген мақала басады. Онда Астрахан қазақтарының жері түгіл, осы күні қолға алынса, «он шақырым» да оп-оңай қол жетпеске кете қоймайтын еді. «Заманына қарай амалы» деген мәтелді келтіреді [17, б. 334]. Бұл жерде зерттеуші қазақ жерінің біртіндеп кертіліп бара жатқан жерін айтып тұрған секілді. «Жер комитеті» атты мақаласында «өлеңші болсаң міні той» деген мақалды қолданады. Бұл жерде қазақ, бурят, башқұрд халықтары жергілікті комитетке жер туралы мәселелерін айтып қалмақшы деп осы мақалды қолданады. Мақаланың жазылу уақытына қарап патшалық билік тақтан құлап, бүкіл Кеңестер одағындағы халықтарға жерге қатысты арыздарың бар ма дегенде жазылған мақала. «Үшінші дума һәм қазақ» деген көлемді мақаласында енді Түркістанда қазақ жерін алғанда закон деп алады. «Әлі жеткен алып та жығады, шалып та жығады» деп сөз ыңғайына қарай осы мақалды өте сәтті қолдана біледі. 
Көмек пен жәрдем жыю; Әлихан Бөкейхан қазақ халқының арасында мұқтаж жандарға жылу жыю туралы бірнеше мақала жазады. «Алаштың талапты азаматына» атты мақаласында зерттеуші мұжық, татар, қазақ барлығы жақсылық қадірін біліп жатқан жоқ «сабасына қарай піспегі» болмады дейді. 1917 жылы «Қазақ» газетінің №250 санында Босқын қырғыз-қазаққа жәрдем жыюға байланысты «қазақ зиялыларына» атты мақаласында «берушіге бесеу көп» деген мақал қолданады. Мұнда қолында байлығы бар, елдің бай азаматтары халыққа жәрдем жыюға келгенде бесеудің өзі көптеп тұрып алатынын ескертіп отыр. М. Дулатов айтқандай «біздің қазақтың байының басы тесік, оқығанының қалтасы тесіктің» дәл өзі. Даниядағы кәператип пен ел шаруасы, кәсіподақ мәселесі туралы «Үлгі алыңдар»  мақаласында «көп түкірсе – көл болады» деген мақалды қолданады. Бұл мақал осы мақаланың өзі көрсетіп тұрғандай кәператип пен кәсіподақ мәселесін өте сәтті қолданған.  Барлығы да көппен болатын, бірлесіп жұмыс жасайтын орындар. Ғалым қазаққа, студент жастарға, елдің мүшкіл жағдайына байланысты әрқашан жылу жыю, жәрдем көрсету туралы бірнеше мәрте дабыл қағып, мақалалар жазған. Олардың барлығында қазақтың мақал-мәтелдерін көп қолдана қоймаған. Біз соның ішінде үш қана мақаласына тоқталдық. 
Алым-салыққа байланысты; Қазақтан алынатын (жиналатын) алым-салыққа байланысты бірнеше мақала жазған. Бірақ, олардың барлығына мақал-мәтелдер пайдалана бермеген. 1889 жылы «Дала уәлаяты» газетінің №36 санына «Баспаханаға хат» деген мақала жариялайды. Бұл мақала дәл осы елден жиналатын алым-салыққа қатысты болатын. Осы мақалада қазақтың екі мақалын қатар қолданады. Олар: «Мысыққа ойын керек, тышқанға өлім керек», «нені ексең соны орасың» деген. Бұл жерде салық жинайтын патша ағзамның шабармандарына ойын керек болса, қарапайым шаруаларға өмір керек екенін осы мақал арқылы дәл жеткізіп отыр. Ал, нені ексең соны орасың дегені көктемде шаруа не ексе, күзде содан өнім алып, содан бірнеше бөлігін салыққа төлейтінін ескертіп отыр. 
Аудармаға қатысты; Әлихан Бөкейхан қайраткерлігін қалам ұшымен де көрсете білген тұлға. Зерттеуші өз өмірінде Еуропа мен орыс қаламгерлерінің өте көптеген еңбектерін аударып тәржімеледі. Осы аударған еңбектері оқырманға түсінікті болуы үшін, оған қазақ халқының көптеген мақал-мәтелдерін қосып жазып отырды. Меніңше, бұл кез-келген еңбектің дұрыс шығуына өте пайдалы болды. Ғалым аударма мен тәржімеге қолданған қазақтың мақал-мәтелдеріне тоқталсақ. 1915 жылы «Қазақ» газетінің №97 санында «Қыр баласы» деген лақап атпен «Пайғамбарға хат» Ескі Қырым сөзінен тәржіме атты мақаласында «дөңгелек қайрақ, кім айналдыра білсе, соған қол» деген мақалды қолданады. Мұнда Қырым татарларының өмірін бір ауыз қазақ мақалына сыйғызып отыр. Айдың жүрісі мен құбылысына, орналасуына қатысты «Астрономия әліпбиі» атты аударма еңбегінде «би жоқта құл жүреді жораға, ит жоқта шошқа үреді қораға» деп, айдың жарығы күн жоқта, түнде ғана болады деп жазады. Бұл жерде күн барда айдың жарығы түспейді, ай барда күн ұясынан шықпайды дегенді меңзеп отыр. Орыс жазушысы Л. Толстойдың «Қажымұрат» деген еңбегін аударады. Осы тәржімеге мына «алыспен жақынды жортқан біледі, ащы мен тәттіні татқан біледі» деген мақалды қолданады. Әйел теңдігі мәселесі бойынша Мопассаннан аударған «Жарасын алдырған ана» атты аудармасында ерлер мен әйелдердің тұрмыс жағдайын салыстырады. Онда былай деп аударады: Ер атқа мініп ел қыдырып, қымыз ішіп, той тойлап, ойын-күлкіге қарық болады. Әйел отбасы шаруадан тиген соң ұмытып кетеді, күлуден қалады: «қыз күнінде қыздардың бәрі жақсы, ойбай-ау! Жаман қатын қайдан болады?» осыдан келеді дейді [19, б. 569]. Мұнда қазақтың ер адамдарының әйелдеріне қажетті деңгейде көңіл бөлмейтінін аңғартады. Егер ер, әйеліне жақсы көңіл бөліп, өз жары мен жылы шырайда қарым-қатынас жасай алса, мұндай мәселелер халық арасында қазір де азаяр еді. Ғалым әлемнің белгілі тұлғаларының да еңбектерін қазақша сөйлете білген. Соның бірі Карл Маркс пен Фридрих Энгельстің «Комунистік жар» еңбегі. Осы еңбекте жұмысшылардың мәселесін қозғай келе «ағайын тату болса ат көп, абысын тату болса ас көп» деген қазақтың әдемі мақалын қолданады. 1926 жылы Мәскеуде тұрғанда «Күншығыс» баспасынан Т. Тутковскийдің «Жердің қысқаша тарихы» атты еңбегін аударып «Қыр баласы» деген лақап атпен жарыққа шығарған болатын. Осы еңбекке «ат аунаған жерде түк қалады» деген қазақтың мақалын тақырып етіп алады. 1927 жылы Әлихан Бөкейхан Қызылордадан шығатын «Жаңа мектеп» журналының №3-4 сандарына өзінің «V» есімді лақап атымен Бухариннен аударып «Тарихи затшылдық қисыны» деген еңбекті қалың жұртшылыққа ұсынады. Осы мақалада: Я болмаса Мәскеудің осы күнгі Қызыл алаңында «сұлу әйелдердің қабақ-қасына қарап» соғысып жатқан орта ғасырлардың батырларын көріп те болмайды. «Басқа заман түлкісі, басқа заман тазысы», «заманына қарай амалы» [154, б. 311] – деп жазады. Мұнда заманның түлкі болса, тазы болып шалу керектігін, заманға қарай амал жасау керектігін,  қазақтың мақал-мәтелімен анық жеткізіп отыр. Ғалым өте көптеген аудармалар жасаған. Қазақ аудармасы мен тәржімесінің негізін қалады десек те болады. Аударманың барлығын тек түп нұсқа күйінде ұсынбай, қазақ тіліне негіздеп жазған. Бұл әлі күнге дейін өзектілігін жоғалтпайтын мәселе. Әр халықтың шығармасын сол күйінде бермей, оған өз ұлттық құндылықтарымызды қоса отырып жазу жақсы үрдіс. 
Билікке қатысты; Әлихан Бөкейхан билікке қатысты өте көптеген еңбектер жазды. Солардың бірнешеуіне қазақтың мақал-мәтелдерін қолдана білді. 1913 жылғы «Қазақ» газетінің №28 санына «Қыр баласы» деген лақап атпен «Монғол конститутциясы» атты мақаласы жарық көрді. Осы еңбегінде «Құдай қарғайын десе, ақылды алады» деген мақалды қолданды. Билікке қатысты жазған «Би һәм билік» мақаласында «Міне, Англия билігіне қарасақ, бұлардың әділдігі жазып шығарған закон арқылы емес жұрт ресімі арқылы болған. «Ат сыры – иесіне мәлім». Біз Англия емеспіз-ау! Бізге Государственни Дума арқылы шығарған закон керек» дейді [162]. Аталған екі мақалда да ғалымның еуропа жұртының жазған заңы орындалады ал, біздікі айтылып ғана қалады дегенге саяды. Бірақ, бізге Мемлекеттік дума шығарған әділ заң қажет дейді. Осы мақаласында «жауды аттанып шапқан түсірмейтін, үндемей шапқан түсіретін» деген мақалды қолданады. Мұнда кез келген заң жобасын  аттандап бүкіл елді дүрліктірмей, асықпай, шу шығармай тындыру керек екенін жазады. «Қазақ» газетінің 1914 жылғы №50 санында «Тағы да би һәм билік» атты мақаласы басылады. Осында «соқырмен жолдас болсаң, көзіңді қысып жүр» деген мақалды өте сәтті сөйлете біледі. 1917 жылы патша тақтан құлап, билікке коммунистер келе бастаған кезде бастаған «Алаш ұлына» ашық хат жазады. Хат мәтіні «Азаттық таңы атты. Тілекке құдай жеткізді. Күні кеше құл едік, енді бүгін теңелдік. Қам көңілде қаяудай арман қалған жоқ» [17, б. 457] дейді. Осы қуанышты сәтте қазақ халқына қарата «жамандықты ұмыт, жақсылықты ұмытпа» деген мынадай нақыл бар деп жазады. Бұл жерде ғалым бүкіл қайғы – мұң артта қалды, енді алдымызда тек жақсылық, қуаныш болады деп сүйіншілеп отыр. Алдағы күндерімізді тек жақсылыққа жорыйық деп отыр. Билікке қатысты бірнеше мақал-мәтелдерді сөз арасында пайдаланғанын көрдік. Ол мақал-мәтелдер жазылған мақаланың өне бойына қан жүгіртпесе, кері тартқан жоқ. 
Әлихан Бөкейханға жазған хаттарға, жауап хаттарында кездесетін мақал-мәтелдер; Халықтың үні, көзі болған газет пен журналдарда қызмет істеп жүргенде өзіне өте көптеген хаттар келіп түскені белгілі. Солардың біразына мүмкіндігі болғанша жауап жаза білген. Ол жауап хаттары баспадан шығып, қалың көпшіліктің назарын аударған. Зерттеуші осы хаттарға жауап жазу барысында қазақтың мақал-мәтелдерін өте сәтті қолдана білген. Соның бірі Рахмет Ілиясұлына «Жауап хат» атты мақаласы. Бұл мақалада қазақ жерінің әр аймағы шаруашылықтың белгілі бір саласына бейім екенін жазады. Онда Түркістан жақтағы қазақтар өзен бойларына әртүрлі жеміс-жидектер егіп отыр. «Соқырмен оттас болсаң, көзіңді қысып жүр» деген мақалды қолданады. Адам баласының өмір сүру үшін жасаған еңбегі әр аймақтың ауа-райына байланысты болады. Сондықтан да әр аймақ өзінің табиғатына келетін шаруашылықпен айналысқаны өте орынды екенін атап тұрып көрсетеді. Ғалым келесі «Жауап хат» мақаласы Жаһанша Сейдалинге арналады. Мақаланың негізгі мазмұны бас қосу турасында, онда «сабасына қарай піспегі» деген, сөзі қысқа, мағынасы терең мақалды қолданады. 1913 жылы «Қазақ» газетіне Зейнолла Бұтабайұлына қарата «Жауап хат» атты мақала басады. Бұл еңбекте «Балуан алып та жығады, шалып та жығады» және «қызым, саған айтам, келінім, сен тыңда» деген қазақтың әдемі екі мақалын өте сәтті сөйлете алады. Бұл мақаланың негізгі тақырыбы жерге қатысты закон болатын. 1915 жылы «Қазақ» газетінің №122 санына «Жауап хат» атты мақаласы басылады. Мақала Хасеннің хатына жауап деп басталады. Хаттың негізгі мазмұны зауыд (завод) ісіне байланысты. Осы жауап хатқа Әлихан Бөкейхан мына мақалды пайдаланады «алдамасаң, сатпайсың!» деген. Бұл мақал әлі күнге дейін осы күнгі біздің базардағы болып жатқан жайттың айна қатесіз көрінісі. Зерттеуші жазған ашық хатқа Қажы Досмайыл Қашқынбайұғлының жауап хаты. Бұл жауап хат 1913 жылғы «Қазақ» газетінің №27 санына басылған болатын. «Ілгері басар жасты кейін қайтар кәрі тартады», «Көш жүре түзеледі» деген екі мақалды қатар қолданады. 1918 жылы Семейдегі татар тілінде шығатын «Халық сөзі» газеті өткен жылда (1917) қазақ оқығандары не бітірді деген сыни мақала басады. Осы мақалаға зерттеуші «Қалай бірігеміз» деген жауап хат жазады. Сонда мына  мақал-мәтелдерді рет-ретімен, өз орнымен іске асыра білген. «Қасқырдың қарақұлақ шамы», «жер мен көктің ортасында асулы қалатын пақырсыз ораза», «шортанның өзін ұстаса да тісі қалды», «жеті өлшеп бір кес» деген. Бұл жерде ғалым татар газетіне «жеті рет өлшеп бір рет кесіп» нақты фактілермен жауап қайтарады. Осы жауап хатта зерттеуші «біз салған жолдың пайдасын қазіргі буын көрмесе де, келешектегі буын көрер деген». Ғалым жеке басына немесе өз ұлтына жазылған әрбір хатқа жауап беруге тырысқан. Ол жауап хаты түсінікті әрі ойды нақты жеткізу үшін қазақтың мақал-мәтелдерін қолдана білген. Әлихан Бөкейхан жазған хатқа Қажы Досмайыл Қашқынбайұғлы да өзіне қайтара мақалды қолдана отырып жауап жазады. 
Әйел теңдігі; Әлихан Бөкейхан әйел теңдігіне қатысты бірнеше мақала жазған. Соның бірі әйел теңдігіне қатысты жазылған М. Дулатовтың қазақ тарихындағы тұңғыш романы «Бақытсыз жамал» еңбегіне сын пікірі. Қазақ тарихында жазылған ең алғашқы үш роман да әйел теңдігін көтерген шығармалар болатын. 1921 жылы Ташкенттен шығатын «Ақ жол» газетіне «Әйел теңдігі» деген Әулиеата съезіндегі қазақ қызының мәселесін көтеріп мақала басады. Бұл мақалада «Әйелдің шашы ұзын, ақылы қысқа» деген мақалды санадан шығарып, қыз балаларына теңдік көзбен қарау керек екенін жазады. 1923 жылы Мәскеуден шығатын «Темірқазық» журналының нөмірі 2-3 сандарында «Пайғамбарға хат» деген Ескі Қырым сөзінен әйел теңдігіне қатысты аударма жасайды [18, б. 334]. Онда халық «Дөңгелек қайрақ, кім айналдырса, соған құл» – дейді қырым татарлары. Бұдан аңғарғанымыз кімде мол қаражат, байлық болса, сол жақсы өмір сүреді дегенді меңзеп тұрған секілді.  
Жеке тұлғаларға қатысты; Әлихан Бөкейхан өз еңбектерінде жеке тұлғаларға өте көп тоқталған. Онда әрбір жеке тұлғаның адамгершілік қасиеттеріне, ғылымға сіңірген еңбектеріне, ел басқарған азаматтарға жан-жақты тоқталып сипаттама берген. Кейбір тұлғаларға бірнеше сериялық мақалалар арнаған. 1905 жылы қазақтың бас ақыны Абай Құнанбайұлының өмірден озғанына бір жыл толуына орай Семейден шығатын «Семипалатинский листок» газетіне «Абай Кунанбаев некролог» - [163] деп, арнайы мақала жазады. Мақалада Қонтайдың «жазыла-жазыла, қожа-моллалардан да ұят болды – енді өлмесе болмас» және ел арасындағы молдаларға қатысты «аңқау елге – арамза молла» деген екі сөзін келтіреді. Алғашқы сөзді Қонтайға көңілін қайта-қайта сұрап келген молдаға қаратып айтқан әзіл шыны аралас Қоңтайдың өз сөзі. Ал, екіншісі өзі өмір сүріп отырған ортадағы молдалардың арамдығын – арамза молла деп отыр. Зерттеуші сонау Германияның патшасы Вилгелім ІІ-ші туралы «Судия Берлинде тағы» деген мақала жазады. Онда Германия патшасын ешқашан заңнан аттамайтын «ер жігіт, қыз мінезді, бала жүректі» деп баға береді. Өзі заңнан аттап кетсе, халқынан заң шығарушы органдарынан кешірім сұрйтынын жазады. Ғалым қазақтың белгілі этнографы «Григорий Николаевиш Потанин» туралы екі мақала жазады. Соның алғашқысында мына екі сөзді қолданады: «Аспанда екі ақ бозат ерттеулі, темірқазық жұлдызына арқандаулы» және «екі ақбоз атты аңдыған жеті ұры» деп жазады. Осы «Ақ бозат» пен «Жеті қарақшы» туралы қазақ арасында өте көптеген қиял-ғажайып аңыздар мен әпсаналар айтылады. Абақтыға жазықсыз қамалған тұлғаларға қатысты «Ұят-ай» деген мақала жазады. Осы мақалада «хайуанда ұят жоқ, адам ұятты» деп, түрмеге қамап отырған қоғамды сөгеді. Әлихан Бөкейхан Қырым татарларының және бүкіл мұсылман жұртының көрнекті өкілі И. Гаспринский туралы 1914 жылғы «Қазақ» газетіне «Исмайыл бек Гаспринский» (Офатынан соң) атты мақаласын жазады. Зерттеуші жәдидізімнің негізін салушы бүкіл түркі жұртының жарық жұлдызы Гаспринскийді шын көңілден жоқтай отырып, оның өмірі мен шығармашылығынан біршама сипаттама береді. Осы мақалада «Алтынның қолда барда қадірі жоқ», «Һәр кім өзі шыққан төбесі биік болғанын тілейді», «атаңа кім тисе, дұшпаның сол» деген үш бірдей мақал-мәтелді келтіреді. Сыртқы хабарларға қатысты «Хасейн Халами паша» туралы жазады. Онда түрік пашасы бұрынғы Осман империясындағы азулы Анадолықтардай болмады дейді. Яғни, «бір қарын майды бір құмалақ шірітеді» деген мақалды өте дұрыс қолдана білген. 1915 жылы П. Трубетскойдың Ыстамбұлды алу туралы «Трубетской лексиясы» атты қиял-ғажайып ойларын жазады. Трубетской Афины газеттері Ыстамбұлды аламыз, ол бізден қалған деп шауып жүр дей келе, гректің мұнысы «ит табаны қышыса, керуенге үреді» деп жазады. Трубетской қанша жерден гректерге болысқанмен түріктер Ыстамбұлды бере салмайтынын жазады.
Мақала жазу, газетке жазылу; Әлихан Бөкейхан өзі газет шығарып, оған мақала жазудың ең биік шыңына жеткен тұлға. Баспасөз бетіне ең алғаш 1889 жылдан бастап, өмірінің соңғы жылдарына дейін тоқтаусыз еңбектер жариялап тұрды. Соның бірі газетке жазылуға байланысты 1889 жылы «Дала уәлаяты» газетінің №50 санына шыққан «Хат баспанаға» атты мақаласы. Мұнда қазақтың жақсы азаматтарына қарата «осы күнгі билерге «лай судан балық ұстаймыз» деп жүрген, өсиет етіп, ғибрат беріңіздер» дейді. Дәл осы «Дала уәлаяты» газетіне 1900 жылы «Ашық хат жапан баласына» атты мақаласы басылады. Осы мақалада қазіргі қоғам «шаш ал десе бас алатын» кебі екенін ескертеді. Сондықтан халық газетке жазылып, мақала жазып сауаттарын ашу керек деп есептейді. Ғалым «Кімге өкпелейміз?» атты газетке жазылуға қатысты мақаласында «оқушы жазғанды оқымайды, өз пікірін оқиды», «Қожан, Можанмен табақтас қылады» деген екі мақалды қолданады. Мұнан аңғарғанымыз сол кездегі кейбір жастардың өзгенің жазғанын оқымайды, өз пікірлерін ғана оқиды деп реніш білдіреді. Газетті оқушы да оқымайтын адаммен деңгейлес деп көрсетеді. 
Саяси мәселе, депутат сайлау; Әлихан Бөкейхан саяси мәселелер мен ел арасынан депутат сайлауға қатысты біршама мақалалар мен еңбектер жазды. Соның бірі 1907 жылы Омбыдан шығатын «Голось степи» газетінің №28 санында шыққан «Омскь 8-го февраля» атты мақаласы [164]. Осы мақалада «Тауда бұғының мүйізі сырқыраса, ауылда бұзаудың мүйізі қақсайды» деген қазақтың мақалын қолданады. 1913 жылы «Қазақ» газетіне жазылған «Қазақтан салдат ала ма?» атты мақаласы. Бұл еңбекте «Бұл 15 десетинадан алып күн көруге бола ма, әйтпесе осы 15-ке мал бағып қазақ қожа Нәсіреддиншелеп: «маған жетейін десең, қатын, мәстір... ...», деп жүре ме?! деген мәселе айтады. «Сайлау» атты мақаласында «азусыз ит, жағасыз шапан» деген қазақтың мақалын келтіреді. Мақалада сол кездегі қазақтың ауылдағы жағдайын суреттей келе ауыл жастарын тамақ, ұйқы, жалқаулық дендеп алған, айтатындары кілең өтірік дейді. 1914 жылғы «Қазақ» газетінің №56 санында Думаға депутат сайлауға қатысты жазылған «Дума һәм қазақ» саяси шолу мақаласында «қолағаш мықты болса, киіз қазық жерге кіреді» деген мақалды келтіреді. Бұған қарағанда біреудің демеушісі немесе малы көп болса соған мүмкіндік жоғары деп ескертіп отырған секілді. 1914 жылғы «Мұсылман съезі» атты мақаласында «қолағашы мүфти болса, киіз қазық жерге кірер», «март келмей жұтқа, хажы келмей дауға жарымадық», «әліфті таяқ деп білмейтін» секілді бір мақалаға үш бірдей мақалды өте сәтті қолданады. Мақаланың негізгі мазмұны съезге депутат сайлау, ауыл-ауылда осы мәселені халыққа түсіндіру болатын. Зерттеушінің 1914 жылғы саяси «Қазақ және Дума» атты мақаласында «жыламаған балаға емшек бермейді» деген мақалды келтіреді. Мұнда қазақ халқы жылай бермей, сұрау керек дейді. Партияға адам сайлауға қатысты жазылған «Торғай облысының мұжық-қазағының съезі» атты еңбегінде Қолға түскен асылды пайдаланбай, Алаштың баласы-ау, «итін боқ жемесе басы ауырады» – ны неге бастайсың - дейді. Бұл жерде қолында бар асыл азаматтарды неге осы сайлауға пайдаланбайсың дегені. Ал, «Комитет сайлау» туралы жазылған шағын мақаласында «азға аз, көпке көпше» деген мақалды әдемі сөйлетеді. Ғалым Семейден шығатын «Абай» журналының 1918 жылғы №6 санына ел арасындағы 1918 жылғы Бәлшебектердің қылықтарына саяси шолу жасай отырып, «Қазіргі саяси хал» деген мақала жазады. Осы мақалада екі мақал келтіреді. Николай патшаның құлдығынан құтылғанда жұрт «Әулиеге ат айтып, Арасанға қой айтып» деген мақалды келтіреді. Бірақ, онымыз асығыстау екен деп, жазады. Осы еңбегінде «үйде оңдырмағанды құдай түзде де оңдырмайды» деген мақалды келтіреді. Бәлшебектер бейбітшілікте адам болмаған, шабыншылықта адам болсын ба? – дейді. 1918 жылы «Абай» журналының №6 санына «Асығу керек» деген елдегі саяси мәселеге қатысты мақала жазады. Осы еңбекте қазақтың «жамансыз жақсы болмас» кей жаманшылықтың жақсылық жағы да болады. Сол кездегі Россиядағы жағдай өртке ұшыраған үймен бірдей дей келе «қой көрмеген қой көрсе, қуалап жүріп өлтірер, қыз көрмеген қыз көрсе – уалап жүріп өлтірер» деген мақал-мәтелдерін келтіреді. Россияның қайтадан жақсы жолға түсем дегенше, біраз уақыт өтеді дейді. 1922 жылы «Қызыл Қазақстан» журналына «V» деген лақап атпен Өктәбір төңкерісіне бес жыл толуына орай «Өктәбір төңкерісі һәм халық шаруасы» атты саяси шолу мақаласын басады [18, б. 316]. Осы саяси шолуда «ортақ өгізден дара бұзауым» атты мақалды қолданады. Зерттеуші өткен бес жылға саяси сараптама бере келе әр халық ортақ өгізден оңаша бұзау саясатын ұстанды дейді. Саяси тақырыптарды өте көбірек қозғап, халыққа түсіндіруге, саяси сауаттандыруға тырысты. Жазылған саяси мақалаларына қазақтың мақал-мәтелдерін қосып сөздерін тұздықтап отырды. 
Соғыс туралы; Әлихан Бөкейхан өз еңбектерінде соғыс тақырыбын бірнеше мәрте қозғаған. Айналада болып жатқан соғыстарға саяси шолулар жасай білген. Қай ұлт, қай халықпен соғысып жатыр, адам шығыны қанша, экономикалық зардабы қандай деген сияқты. Ғалым «Қыр баласы» деген лақап атпен «Қазақ» газетінің №97 санына «Алашқа» атты мақала жазады. Осында «Соғыс бітер. Мен қан төгіп келдім, сен қазақ не қылдың? – дер. Сонда мынау қылған жақсылықтарың алдыңнан шығар: «бір күн сыйлағанға қырық күн сәлем!» деген. Қай көмектер де болса астарсыз емес. Соғыс туралы «Газеталарға шолу» атты мақаласында «орыстың сыртын қырсаң, іші татар шығады, орыстың төресін қырсаң, іші жандарм шығады» деп ащы шындықты көрсетеді. 1916 жылы Ғали хан, Ахмет, Міржақып үшеуі «Қазақ» газетінің №192 санына сұрапыл соғыс туралы «Алаштың азаматына» атты мақала жазады. Онда «басқа келген пәледен бастан құлақ садаға» деп, болып жатқан соғысты ешкім тілеп алған жоқ шығар, біздің де соғысты көрейік деген күніміз бұл емес деп жазады. 1917 жылы «Күнбатыс майданынан» (соғыс майданынан хабарлар) атты мақаласында «қызмет қыл да міндет қыл» деген мақалды қолданады. Соғыс аймағында, ұрыс кезінде қызмет ет. Соғыс болып жатқан уақытта жаумен бетпе-бет келіп арпалыс немесе азық-түлікпен көмектес. Соғыс майданына қатысты «Доклад» атты мақаласында «балық басынан шіриді» атты мақалды пайдаланады. Бұнда соғыс кезінде сарбаздардың балықты қалай жейтініне қатысты айтылады. Соғыс тақырыбын жазған кезде қазақтың ел арасында айтылып жүрген мақал-мәтелдерін біршама дұрыс қолдана білген. 
Ескі салтқа байланысты; Әлихан Бөкейхан 1915 жылы «Қазақ» газетінің №100-101 сандарына «Екі жол» деген мақала жазады. Сонда «заманына қарай амалы», «тісі шыққан балаға шайнап берген ас болмас», «еңбек етсең ерінбей, тояр қарның тіленбей» деген екі мақалды қолданады. Мұнда заманға қарап ыңғайланып шаруа жасау керек екенін, есейген балаға әр нәрсені аузына тоса бермей, өзі еңбек етсін дегені.
Шаруаның есебіне қатысты; Қазақ шаруалары туралы көптеген мақалалар мен үндеулер жазған. Соның бірі шаруалардың есебіне қатысты 1925 жылы Қызылордадан шығатын «Жаңа мектеп» журналының №2 санында «Санақ пен жұртшылық» атты мақаласында «жері байдың елі бай» деген мақалды қолданады [19, б. 474]. Бұл мақалға қарағанда жері бай халықтың өзі де бай болады дегенге саяды. Яғни, жердің үсті мен астындағы байлықты дұрыс жолмен игерсе халықтың жағдайы жақсарады деген сөз. 
Мәдениет турасында; Әлихан Бөкейхан қазақтың мәдениеті мен өнеріне қатысты бірнеше мақалаға қалам тартқан. Мәдениет турасында 1925 жылы «Еңбекші қазақ» газетіне «Ештен кеш игі» деген мақалдың тақырыбымен мақала басады. Бұл мақаланың негізгі бөлімі Орынбордан ашылмаған қазақ театырын «ештен кеш игі» деп, Қазақстан астанасы көшіп бара жатқан Қызылордан ашса жақсы болар еді дейді.  
Арыз (донос) жазуға қатысты; Ел болғасын бүкіл халықтың ойы мен көңілінен шығу мүмкін емес. Халықтың арасынан суырылып алға шыққан азаматтардың артынан жұрт ішіндегі кейбір адамдар арыз жазып отырған. Соның бірі «Ашық хат» мақаласы. «Бұл өтірік күні бітті. Жұртым, қайтесіңдер? Мені өлтіресіңдер ме? Жоқ, «көп түкірсе көл болады», жұрт болып төлейсіңдер ме?» – дейді. 
Орыс халқының мақалдары; Өз еңбектерінде тек қазақ халқының ғана емес орыс, француз, грек жұртының мақал-мәтелдерінде ой-пікірлерін анық жеткізуге қолданады. Осының ішінде орыс халқының мақалы көптеп кездеседі. Сондықтан, бірінші орыс мақалынан бастасақ. Ғалым «Қазақ» газетіне егін жері туралы жазылған «Айналма» атты еңбегінде орыс халқының «Заң – арба жетегі, қалай қарай бұрсақ, сол жақта болады» мақалын өте дұрыс сөйлете алады. Оқу-білімге қатысты жазылған «Мұғалімдер жиылысы» атты мақаласында орыс халқының «жұрттан жиған жіп-жалаңашқа көйлек» деген мақалын келтіреді. Елдегі мұғалімдер жағдайына байланысты «Екі съезд» атты еңбегінде орыс халқының «әр жеміс өз кезінде» атты мақалын қолданады. Бұл жерде әр жеміс өз уақытында піседі, сондықтан асықпайық дегенді білдіреді. Халық арасындағы ұрлыққа қарсы «Ұры тию, бас қосу» турасында жазылған мақаласында «біреуге телмірген адамнан, халықтан қосақ түрткен жетім лақ бақытты. «Күн шыққанша қарау, көзді соқыр қылар» деген, телмірген жұртқа шығарған орыстың мақалын келтіреді. 1926 жылы Қызылордадан шығатын «Жаңа мектеп» журналының №5 санына оқу-білімге қатысты «Оқытушының білімін толықтыру» атты мақала басады. Осы мақалада «атты қамшымен айдама, арпамен айда» дейтін орыс мақалы бар дейді. Бұл жерде мектеп мұғалімін әртүрлі шараларға салып шаршатпай, арпамен айдау керек екенін ескертеді. Мұғалімді әркім қамшының астына ала бермей, бидай мен арпаны көмек ретінде ұстаздарға беріп, олардың әл - ауқатын арттыру керек деген секілді. Ғалымның жерге қатысты жазылған «Он төрт тоғыз бола ма?» атты еңбегінде «борыш көркі төлеу» деген орыс мақалы келтіреді. Зерттеуші 1915 жылы «Қазақ» газетінің №122 санына «Қыр баласы» деген лақап атпен «Жауап хат» атты мақаласын басады. Бұнда Хасеннің хатына жауап ретінде жазылған болатын. Сонда, орыс көпесі шығарған «алдамасаң, сатпайсың» деген мақал бар дейді. Бұл мақал әлі күнге дейін қазақ саудегерлерінің арасында өз құндылығын жойған жоқ. 
Француз халқының мақалы; Әлихан Бөкейханның «Он төрт тоғыз бола ма?» атты үлкен мақаласында орыс мақалымен қоса француз жұртының  «астары мен үсті бірдей болсын» деген мақалын қолданады.
Грек халқының мақалы; Оқу-білімге қатысты «Физикалық жағырафия» атты еңбегінде грек халқының «білім анасы – жаттау» деген мақалын қолданады. Дәл осы мақалға өзінің көңілі толмай, «білім анасы жаттау» емес «білім анасы оқу» деп түзетеді.  
Өз жанынан шығарған мақал-мәтелдері; Әлихан Бөкейхан өзінің жанынан бірнеше мақал-мәтелдер шығарған. Солардың бірнешеуіне тоқталсақ. Ғалым «Қ. Оязындағы моллалардың баяны» атты мақаласында «қырда кім болса да, сол молла болады» дейді. Бұл жерде кез-келген адам я қазақ, я ноғай, я татар немесе сарт болсын, діни сауаты шамалы ғана болса, «аңқау елге арамза молла» болып жүре береді дегенді меңзейді. Халықтың кейбір істеріне көңілі толмай айтқан мына сөздеріне тоқталсақ: «Жүз түйені бір бұралқы ит құрығына тіркесе, осы ит Ташкент барса, жүз түйе Ташкент кетеді. Итте не жаза бар, түйенің жетекшілдігі емес пе? «өзің түйеден жетекшіл болсаң, саған не ақыл керек?» Ашылып ақыл жазатын қалам бар ма? Көкіректе сайрап тұр, қолымды заман байлап тұр» дейді [162, б. 469]. Бұл жерде ғалым болашақ ұрпақ үшін көптеген құнды дүниелер жазғысы келетінін бірақ, оған айналасындағы қоғамммен билік мұрша бермей тұрғанын айтқан секілді. Жер мәселесіне қатысты Рахмет Ілиясұлының мақаласына зерттеуші «Жауап хат» атты мақала жазады. Онда Семейде «областная временная комиссия» қазаққа 30-дан жер бермекті мақұл көреді, себебі бұлар Петерборда переселен управлениесі «шөк» десе шөгеді, «атшу» десе тұрады дейді. Яғни, жоғарғы жақтан қандай бұйрық келсе солай орындайды. Мына жақтағы халықтың жан айқайымен ешкім санаспайды дейді. 1913 жылғы «Қазақ» газетінің № 44 санына бас қосу, ұрлыққа қарсы «Ұры тыю» атты мақаласы басылады. Осы мақалада «аз сөз көпке айналып, хат кестесі бұзылып тұр. Түзу қалам қисайған, өткір мүжілген заман» деп жазады. «Қыр баласы» атты лақап атпен газет шығару, оқу-ағартуға қатысты «Ашық хат» атты мақала басады. Осы мақалада «сабасына қарай піспегі», «мінсіз жалғыз құдай, сепкілсіз жалғыз күн» деген аталы сөздерді келтіреді. Соғыс туралы жазылған «Алаштың азаматына» атты еңбегінде «алмақтың да салмағы бар» деген сөзді келтіреді. Мемлекеттік дума мен саясатқа қатысты «Петроград хаты» атты мақала жазады. Осында «Думаның көсемдері үкіметке айтатын сөздерін министрлер кетіп қалған соң, олардың құр бос орындарына сөйлейді. Үкіметтің мұнысы: «мыжый бер, құлағым саңырау» дегені [17, б. 398]. Яғни, бұл жерде үкімет мүшелерінің дума депутаттарын тыңдамайтынын, тыңдасада құл аспайтынын айтып тұрған секілді. 1918 жылы татар тілінде Семейдан шығатын «Халық сөзі» газеті қазақтардың 1917 жылы не бітіргені туралы сыни мақала басады. Осыған орай Алаш партиясының төрағасы «Қалай бірігеміз» деген жауап мақала жазады. Мұнда бұл газеттің «буынсыз жерге пышақ қойып, «Алаш орданы» кінәлағанын, әлеуметтің атынан түсіндіруді өзіме парыз деп білдім» [17, б. 274] дейді. Бұл жерде татар тұлғаларының қазақ зиялыларын сынап жазуы көп нәрсені аңғартады. Яғни, 1917 жылы Әлихан Бөкейхан бастаған қазақ тұлғалары Алаш партиясы құрып оның бағдарламасын бекітті. Осыны татар тұлғалары іштей қызғанды немесе орыс билігінің араласыуымен қазақ зиялыларын әдейі сынап отырған секілді. Ғалымның өте талантты аудармашы да, соның бірі «Астрономия әліпбиі» (Жердің жүрісі) атты еңбегінде «жер ұршықтай өзінен өзі айналады Жер айналғанда ортасындағы ұршықтың сабы, арбаның дөңгелегінің білегі секілді, жердің домалағын дәл ортасынан түйреп тұрған сызықтан айналады» деп, бүкіл оқырманға қазақтың әдемі этнографиялық сөзімен түсіндіріп береді. Айға қатысты «ай жерден – қазығынан айналған аттай – бір айналады» дейді. Ғалымның айтқан нақыл сөздер қазіргі таңда мақал-мәтелге айналып кетіп жатқаны шындық. Мақал-мәтелге айналу себебі халықтың көңілінен шыққанан болар. Біз мақал-мәтелге айналып кеткен сөздерінің барлығын қамти алмаймыз. Әр нақыл сөзін теріп жазғанда бір тараушаны алады. 
Қорыта айтқанда, мақал-мәтелдер Әлихан Бөкейхан шығармашылығымен біте қайнасып кеткен тақырып. Зерттеуші өз еңбектерінде 160-тан аса мақал-мәтелді (Н.Қ) қолданған. Ғалым өз еңбектеріне осынша мақал-мәтелдерді қолданғанына қарағанда қазақ фолклорын өте жақсы біледі деген сөз. Кейбір мақала атауларына дәл осы мақал-мәтелдерді тікелей тақырып етіп алған. Зерттеуші неге қазақтың мақал-мәтелдерін қолданды дегенге келетін болсақ. Бұл мақал-мәтелдерде қазақтың талай асыл сөздері бар екенін білді. Ол сөздер мақала ішінде айтатын сөзді, дәл жеткізу, тоқсан ауыз сөздің тобықтай түйіні болды. Мысалы, тарихқа қатысты мақалында «халық ұйғарса – хан түйесін сояды» дейді. Бұл тура осы тарих тақырыбын сөйлетіп тұр. Мал шаруашылығына қатысты жазылған мына мақалы «Көше берсең мал семіз, көшпесең – қатын семіз» дейді. Бұл мақал кешпелі қоғамның айна қатесіз көрінісі. Әйел теңдігіне қатысты еңбектерінде осы кезге дейін халықтың арасында тоң болып сіңіп қалған «әйелдің шашы ұзын, ақылы қысқа» деген мақалды санадан шығарып, қыз балаларына теңдік көзбен қарау керек екенін жазады. Мақал-мәтелдердің біршама бөлігі зерттеуші қозғап отырған тақырыптардан қандай ой айтатынынан хабар беріп тұр. Ғалым кей жерлерде бір мақалды бірнеше мәрте қолданады. Кейде сол мақалдың өзін сәл түрлендіріп бірнеше жерге қолданады, мысалы; «қолағаш мықты болса, киіз қазық жерге кіреді», «қолағашы мүфти болса, киіз қазық жерге кірер», «қолағашы мықты болса, киіз қадақ жерге кірер» дейді. Бұған қарағанда, бір мақалды бірнеше формаға келтіріп сөйлете білген. Әлихан Бөкейхан қазақ мақал-мәтелдерін сөйлете отырып, халықтың тұрмыс - тіршілігін көрсетуге тырысады. Әрбір мақалада қолданған мақал-мәтелдер сол кезеңнің сөздік қоры мен білім деңгейінен хабар береді. Ғалым қазақ мақалынан басқа, орыс, грек, француз жұрттарының мақалдарын да өз еңбектерінде пайдаланып сөйлете білді. Орыс мақалдарын біршама көбірек пайдаланған. Бұның себебі Петербургте оқып, Мәскеуде тұрғанда орыс тілді ортамен көбірек араласып, соның ықпалы болса керек. Қандай құнды ғылыми зерттеу еңбек жазбасын барлығында мақал-мәтелдерді қолданып, сол мақаланы осы нақыл сөздермен түрлендіре білген. Өзге тілден тәржімеге жасаған қандайда бір еңбегінің барлығында, қазақтың мақал-мәтелдірін қосып, оқырманға түсінікті етіп жеткізуге тырысқан. Әлихан Бөкейханның өзі айтқан қанатты немесе нақыл сөздерінің өзі бір бөлім болатыны анық. Біз осы мақал-мәтелді қарау үшін зерттеушінің барлық тақырыпта жазған еңбектерін толық қарап, соларға шолу жасадық. Мақала немесе ғылыми еңбек жазғанда мақал-мәтелді пайдаланудың негізін сала білді. Ғалым өз заманы мен қоғамы туралы «көкіректе сайрап тұр, тілді құдай байлап тұр» дейді. Ұлттың жоғын жоқтап, барын түгендеп қанша құнды дүние жазғысы келсе де, оған өз қоғамы мүмкіншілік берген жоқ. Қазіргі буын немесе болашақ ұрпақ Әлихан Бөкейхан жазған еңбектердің бағасын асырмаса құнын түсірмейтіне сенеміз. Сондықтан да, Әлихан Бөкейханды этнограф ретінде тану мен таныту – біздің басты мақсатымыз. Ғалымның дін ісіне қатысты, білім беру мен оқу ағарту және тәрбие мәселесі туралы зерттеулерінде, сонымен қатар шығармашылығында кездесетін мақал-мәтелдерінде этнографиялық  деректер тұнып тұр. 




















2 ӘЛИХАН БӨКЕЙХАН ЕҢБЕКТЕРІНДЕГІ ҚАЗАҚТЫҢ ДӘСТҮРЛІ ШАРУАШЫЛЫҒЫ МӘСЕЛЕЛЕРІ


2.1 Қазақ даласында мал шаруашылығының дамуы және оны іске асыру жолдары
Әлихан Бөкейханның ғылыми зерттеулерінің ішінде мал шаруашылығына қатысты еңбектері көлемі мен талдану құрылымы жағынан ерекше. Оның жазбаларының басым бөлігі саяси оқиғаларға арналғанымен, қазақ этнографиясы, соның ішінде шаруашылық жүйесі ерекше назарда болды. Қазақтың дәстүрлі мал шаруашылығы мәселесі бірнеше қырынан қарастырылған. Мал шаруашылығы туралы жазбаларының хронологиялық ауқымы 1889-1925 жылдар аралығын қамтиды. Осы саладан ғылыми зерттеулері мен жарияланымдар кешенін үшке бөліп қарастыруыға болады. Біріншісі, студент кезінде жазған еңбектері. Мұнда негізінен қазақ халқындағы егін мен мал шаруашылығын дамытудағы кемшіліктер мен артықшылықтар өзара сарапталады. Әрине, ғылыми құндылығы жағынан, ғалымның нақты болыстардың тұрғындары мысалында жазуын айта аламыз. Бұл зерттеушініңмал шаруашылығы туралы алғаш ізденістерінің бірі. Екіншісі, Әлихан Бөкейхан қатысқан ғылыми-зерттеу экспедициялары және сол экспедиция материалдары негізінде жазған зерттеу еңбектері. Біздің зерттеулерімізде, зерттеушінің осы ғылыми экспедициялар құрамында жүріп жазған еңбектері талданып, ондағы этнографиялық материалдар жинақталды. Үшіншісі, зерттеушінің мал шаруашылығындағы бірқатар қиындықтарды, мал ауруларын емдеудегі халықтық әдістерді сипаттау, ветеринарлық тұрғыдан алып қарағандағы кемшіліктері мен артықшылықтары туралы жазған еңбектері. Ғалымның бұл жазбалары, ХХ ғасырдың 20 жылдары жарыққа шыққан ғылыми еңбектерді халық арасында насихаттауымен ерекшеленеді. Зерттеу барысында, біз ғалымның жазып қалдырған мал ауруларын халықтық әдіспен емдеу тәсілдеріне толық талдау жүргізіп, оның басқа да аналогиялық ұқсастықтарын анықтап, салыстырып шықтық. Ғалымның мысалға келтірген малды халықтық әдіспен емдеужазбасы, негізге алынған өлкеде ғана анықталды. Әрине, ұқсас емдеу тәсілдері болғанымен, өзара емдеу механизмдерінде айырмашылықтар бар екендігін анықтай алдық. Зерттеу жұмысында Әлихан Бөкейханның осы үш кезеңде топталған зерттеулеріне толық сипаттама жасап, ондағы қазақ этнографиясы үшін құнды мәліметтер анықталып, әрбір келтірген дерегінің сол кезең үшін маңыздылығына үңілдік. Әрине, мал шаруашылығын дамыту ісінде зерттеушінің жазбаларының құндылығы қазақ жерін зерттеген ғылыми экспедицияға қатысуымен тікелей байланысты. Себебі, бұрын-соңды қазақ жерінің шаруашылығы, жер иелену, онда рулық орналасу, әрбір аймақтағы мал мөлшері, баптау тәсілдері, малды көбейтудегі халықтың іс-әрекеті туралы құнды мәліметтер жиналған емес. Міне, осы тұрғыдан алып қарағанда, маңызды болып саналады. Әрі, Әлихан Бөкейхан алғаш болып осы экспедициялардың материалдарына сүйеніп, қазақ даласындағы қой шаруашылығы мен ірі қара шаруашылығына арнайы тоқталып, жеке зерттеу жұмысын жүргізуі, қазақ этнографиясы үшін маңызды болып табылады. Әлихан Бөкейхан зерттеу жұмысында пайдаланған материалдар негізінен екі ғылыми экспедиция жұмыстарына байланысты жинақталған. Одан бөлек мал шараушылығы мәселесіне теориялық талдаулары 1920 жылдардан кейінгі жарыққа шыққан ғылыми әдебиеттерден алынған. Бұдан бөлек студент кезінде жариялаған еңбектерінің ішінде де қазақ даласындағы мал шаруашылығы мен егін шаруашылығы мәселелері көрініс табады. Аталған материалдардың жарияланған мерзімі ешқандай экспедция жылдарына сәйкес келмейді. Мақалада қолданған материалдар мен мәліметтер базасы зерттеушінің өзі сараптап және сынап жазғанын айғақтайды. Әлихан Бөкейхан қазақтың дәстүрлі мал шаруашылығын дамуы мен оны іске асыру жолдарына қатысты іргелі жазбалары 1897-1901 жылдар аралығында Қазақ өлкесін зерттеген «Щербина экспедициясы» және 1902-1903 жылдары Сібір темір жолы бойын экономикалық тұрғыда зерттеп, сол аймақтағы қазақтардың мал  шрауашылығы жағдайын зерттеген С.П. Швецов бастаған экспедициясымен тікелей байланысты. Аталған экспедция нәтижелерініңмәліметтері төменде кеңінен қарастырылады.
Қазақ халқының мал шаруашылығы, аймақтық даму ерекшеліктері қазақ ғылымында маңызды зерттеу бағыттарының бірі. ХІХ ғасырдың аяғы мен ХХ ғасырдың басында мал шаруашылығындағы этнографиялық деректерді зерттеу, саралау маңызды мәселелердің бірі болды. Бұл отандық этнография, археология, тарихнамалық ғылымдарда да қозғалалатын дүниелер. ХІХ ғасырдағы қазақ қыстауларының архитектуралық ерекшеліктері қазақ археологиясы үшін құрылыс кешендерінің ортағасырлық ескерткіштермен өзара ұқсастығы тұрғысынан өзекті болса, мал шаруашылығындағы түрлі этнографиялық атаулардың қолданылу аясы, аймақтық диалектикалық түрлері де жеке зерттеу тақырыбы бола алады. Қазақ қыстауларының түп тамыры қола, ерте темір дәуіріндегі түрлі қоныстармен архитектуралы, құрылымдық және фортийикациялық үндестіктері ұзақ уақыт даму сатыларынан өтіп, өзара тарихи сабақтастық табады. Зерттеушінің еңбектерінде ХІХ ғасырдағы қазақ қыстаулары оның архитектуралы ерекшеліктері туралы құнды деректер кездеседі. Мал шаруашылығындағы түрлі құрал атаулары, олардың жас ерекшеліктері, түрлері, өнімдері туралы этнографиялық мәліметтер қордаланған. Зерттеуші жинастырған мұндай деректер статист Ф.А. Щербинаның жетекшілігімен қазақтың далалық өлкелеріне жүргізілген зерттеу экспедициясының нәтижесінде жарияланған «Қырғыздардың жер иеленуі бойынша мәліметтер» еңбегінде көрініс тапқан болатын. Зерттеу жұмысымыз ұғынықты болу үшін ғалымның мал шаруашылығына қатысты зерттеулеріне талдау жасасақ. Қазақ халқындағы мал шаруашылығына қатысты мәселесін бірнеше жағдайда зерттеген. Студент кезде жазған мақалалары, арнайы ғылыми-зерттеу экспедициялары негізінде жазған еңбектері және кеңес өкіметі орнағаннан кейінгі зерттеу еңбектері. Ғалымның студент кезінде жазған ғылыми зерттеу мақалалары егін саласына арналған [165]. Яғни, зерттеуші ең алғаш мақаласынан бастап қазақ халқының болашағы үшін қалам тартқанын аңғарамыз.
Әлихан Бөкейхан 1894 жылдан бастап 1926 жылға дейін жалпы төрт ғылыми зерттеу экспедициясына қатысып, қазақ халқының тұрмыс-тіршілігі, салт-жоралғылары, шежірелік танымдары, шаруашылық жүйесі, тарихы, мәдениеті, тілі, жер-суына қатысты құнды зерттеулер жүргізіп, мәліметтер жинаған. Ендісол өзі қатысқан экспедицияларына жеке-жеке тоқталсақ.
Тобыл экспедциясы. Бірінші, 1894 жылы қазан айынан 1895 жылдың қаңтарына дейін (бұл Әлиханның Санкт Петербург қаласындағы Орман институты мен императорлық университеттің заң факультетінде оқыған жылдары – Н.Қ.) «Тобыл экспедициясына» қатысқан. «Тобыл экспедициясы» Тобыл губерниясының Ялуторов оязында қоныстанған орыс қоныстанушыларының шаруашылығы мен тұрмысын зерттеген. Экспедицияның «Тобыл экспедиция» аталуы ол – Тобыл өзенінің бойындағы жерлерге жүргізілгенге байланысты қойылған. Неге екені белгісіз Әлихан Бөкейханның жазбаларында бұл экспедцияға қатысқаны туралы ешқандай еңбегінде көрсетпейді. Шетелдік еңбектерде ғалымның осы эспедицияға қатысқаны айтылады [28, р. 578]. Ғалым бұл экспедицияда болған кезін неге айтпады дегенге келсек ең алдымен қазақ даласының құнды жерлерін орыс отаршыларына қимағандық болар. Орыс зерттеушісі С.П. Швецов өзінің естеліктерінің бірінде Әлихан Бөкейханның 1895 жылы Омбыға «Тобыл экспедициясынан» оралғанын жазады [166, бб. 102-103]. Жалпы, бұл экспедициялардың барлығы қазақ даласын зерттеумен бірге осы аумақтағы халықтың ішкі рухани және мәдени тетіктерін біліп алған секілді.
Щербина экспедициясы. Екінші, 1897-1901 жылдар аралығында Қазақ өлкесін зерттеген «Щербина экспедициясына» қатысуы. Щербина экспедициясының мақсаты да жоғарыда аталған «Тобыл экспедциясының» құрылымына жақын, бірақ көлемінің үлкен болуымен ерекшеленеді. Зерттеу жұмыстары барысында қазақ халқының шаруашылығы, оның ішінде дәстүрлі мал және егіншілік, ру-шежірелік жағдайы болатын. Ең бастысы қазақ халқының жерді пайдалануы мен орналасу ерекшеліктері туралы деректер жиналған еді. Ал, түпкі мақсат, ресейдің ішкі аудандарынан келіп жатқан орыс шаруаларын қоныстандыру. Дәл осы кезде бай орыс дворяндары елдегі кедей мұжықтарды елден қуудың неше түрлі айласын ойластырып жатқан болатын. Яғни, кедей мұжықтарды алыс қазақ даласына қуып, өз жерлерін кеңейту еді. Дәл осы кезде осы экспедиция әдемі сылтау болды. Дегемен, Щербина экспедициясының үкіметі патша үкіметінің тапсырмасын толық орындауға мүмкіндігі болмады. Себебі, «Бірінші орыс революциясы» экспедиция жұмысын 1902 жылы мезгілсіз тоқтатуға мәжбүрлегені белгілі. Әлихан Бөкейхан экспедиция құрамынан 1901 жылы шеттетілген. Әйтсе де, зерттеуші Щербина экспедициясы негізінде жазылған 13 томдық «материалдарының» 4, 6, 10 және 11 томдарын жазуға қатысқаны белгілі.
Әлихан Бөкейханның Ф.А. Щербина экспедициясындағы қызметіне обьективті түрде талдау жасау көптеген шешімі қиын сұрақтарға жауап болады. Ғалым ұшін өмірінің соңына дейінгі ең негізгі мәселелерінің бірі – жер мәселесі болды. Патшалық Ресейдің ғалымдары Әлихан Бөкейханның шын мәніндегі аграрлық проблема бойынша әлемдік дәрежедегі ғалым екендігін мойындады [167, б. 54]. Бұл жерде зерттеуші отыз жастың үстіне енді шыққан кезінде қазақ даласындағы аграрлық мәселені өте жақсы білді деген сөз. Сонымен қатар, оны шешу жолдары  мен дамытуды да бағамдап аңғарды. 
Швецов экспедициясы. Үшінші, 1902-1903 жылдары Сібір темір жолы бойын экономикалық тұрғыда зерттеп, сол аймақтағы қазақтардың мал  шарауашылығы жағдайын зерттеген С.П. Швецов бастаған экспедиция. Осы экспедиция материалдарының негізінде Әлихан Бөкейхан «Овцеводство в Степном крае» және «Скотоводство» (Крупный рогатый скот)еңбектерін жазып, жариялаған [168]. Осы жерде әлихантанушы-ғалым С.А. Жүсіп өз зерттеулерінде С.П. Швецовқа сілтеме бере отырып, жоғарыда аталған 2 монографиясымен қатар, қазақтың жылқы шаруашылығы туралы құнды очерк жазып, онысы аз данамен басылып шыққанын жазады [169,  11 б.]. Өкінішке орай, бұл еңбек әлі күнге дейін табылмаған Әлихан Бөкейханның құнды зерттеулерінің бірі.  
Антропологиялық экспедиция. Төртінші, 1926 жылы КСРО Ғылым академиясы қазіргі Батыс Қазақстан өлкесіндегі Атырау, Ақтөбе және Маңғыстау облыстарын (Адай уезі) зерттеген «Антропологиялық экспедцияға» қатысқаны. Бұл Әлихан Бөкейханның ең соңғы қатысқан ғылыми экспедициясы болып есептеледі. Экспедиция туралы ғалым 1929 жылдың 27 мамырында тергеушіге берген жауаптарында осы «Антропологиялық экспедцияның» ұйымдастырылуына өзі түрткі болғанын айтады [170]. Яғни, ғалым тергеуші сұрағына берген жауабында: «1925 жылы (көктемде) Қаратілеуұлы мен Сириус мені Мәскеудегі Қазақ КСР Өкілдігіне шақырып, РСФСР Жер жөніндегі Хал Комының мақұлдауына ұсынғалы отырған Қазақстанның жер нормасы бойынша пікір білдіруімді сұрады. Мен олардың жобасын алып қарасам, сауатсыз жасалғанын көрдім. Мен сонда осы пікірімді ашық айттым. Олар егер бұл норма (жоба) сауатсыз жасалған болса, сауатты норма шығарып беретін адамды тауып беруімді өтінді. Содан мен оларға Швецовты тауып бердім. Сол кезде мен (1925 жылдың күзі) Ольденбурге барып, ол Мәскеуде болатын, яғни Ғылым академиясы, Қазақстанға кешенді түрде зерттеу жүргізе ала ма, дұрыс норманы анықтау үшін кешенді зерттеу қажет еді деп сұрадым. Ольденбургтің айтқаны: «Егер Қазақ үкіметі осы мәселе бойынша бізге өтініш берсе, онда олар, Ғылым академиясы зерттеу жүргізеді. Ольденбургпен арадағы осы әңгімені мен Мәскеудегі Қазақ өкілі Мырзағалиевке жеткіздім. Содан кейін, академияға өтініш берілді және жалпы 1926 жылы қаңтарында Қазақстаннан жер жөніндегі халық комиссары Әлібекұлы, Жаманмұрынұлы, Қаратілеуұлы да болды-ау деймін және мен қатысқан мәжіліс болды. Сол жерде кешенді зерттеу жүргізілетіні шешілді. Зерттеу жүргізуге тиісті ұжымдардың ішінде экономикалық-статистикалық жасақ та болды» [154, с. 389-390]. Яғни, бұғанқарап біз осы экспедицияның құрылуына Әлихан Бөкейханның тікелей қатысы болды дей аламыз. Экспедицияға Ә.Х. Марғұлан қазіргі Санкт Петербург (бұрынғы Ленинград – Н.Қ.) қаласындағы Шығыстану институтының түріктану және тарих-филология факультеттерінде 1925-1929 жылдары оқып жүріп, Әлихан Бөкейхан ұйымдастырылуына мұрындық болған экспедцияға қатысады. Бұл туралы Ә. Марғұланның естелігінде жазылып, онда КСРО ҒА Антропологиялық экспедициясының экономикалық-статистикалық жасағына Әлихан Бөкейханның өзі басшылық еткенін айтады [171]. Ғалым мал шаруашылығының күрделі мәселелерін, кейбір келеңсіздіктерін (малдың бағалану құны, малдың санын арттыру тәсілдері, мал аурулары және т.б. – Н.Қ.) аталған экспедицияларға қатыспай тұрып, студент кезінен бастап-ақ жаза бастаған. Бұл тақырыптағы ізденістері Омбы техникалық училищесін оқып жүргенде жарыққа шыққынан білеміз. 
Әлихан Бөкейхан қазақ даласындағы мал шаруашылығының дамуы мен оны іске асыру мәселесіне түрлі жолмен ықпал етуге тырысқан. Ғалымның ең алғаш қалам тербеген мәселесі бұл қазақ даласындағы төрт түлік малдарының құны, оны бағалау реті мен әртүрлі әлеуметтік деңгейдегі мал санының өзара айырмашылығы тұрғысынан жазылған. Мәселен, 1889 жылы «Дала уәлаяты» газетінің 16 маусымдағы №24 санына шыққан «Баспаханаға хат» атты мақаласында осы мәселелер көрініс табады. Мақала құрылымы саяси негізде жазылғанымен, сол кезеңдегі төрт түлік малдарының құны туралы аз-кем мәліметтер алуға болады. Ғалым Қарқаралыдағы Қоянды жәрмеңкесінде 1 қойдың құны 3 сомнан бағаланатынын жазады. Әрі қарай ноғайлық саудагерлер қарапайым халықты үстемелік қарызға батырып, соңында 3 сомға 1 қой емес, одан бірнеше есе етіп алатыны, мұндағы негізгі кикілжің дала қазағының сауда есебін дұрыс түсінбей негізгі бағадан көп шығынға бататыны қарастырылған. Біз үшін маңызды мәселе қойдың алғашқы эквивалент ретінде ақшамен көрсетілуі болып табылады. Зерттеуші аймақтағы сауданы сол кезеңдегі қалыптасқан жағдайға орай далалық, қалалық және сыртқы деп бөледі. Сыртқы деп отырғаны шет елдермен сауда үдерісі айтылып отыр. Сауда барысында қазақтың ұсынатын негізгі тауары мал және мал өнімдері екені даусыз. Сонымен қатар, Әлихан Бөкейхан Жетісу жерінде Абылай ханның ұрпағы Сүйік Абылайханұлының Ресей шенеуніктерімен арада жазысқан хаттарында бірқатар мал өнімдері мен олардың жеке басына шаққандағы бағасы туралы мәліметтер көрсетеді. Әлихан бұл мәселені 1903 жылы Семей қаласында шыққан «Записки Семипалатинскаго Подотдела Заподно-Сибирского Отдела И.Р.Г.О.» №1 шығарылымына «Из бумаг султана большой Киргизской орды Сюка Аблайхана» [117, б. 13-24] деген атпен жариялаған. ХІХ ғасырдағы әлеуметтік-экономикалық жағдайға орай, дала қазақтарының басты күн көрісі мал арқылы жүргенін бірқатар аймақтар бойынша жеке бөліп қарап, ондағы ірі қараның санын шамамен көрсеткен. Осы жерде Ресей географиялық қоғамының мамандары көрсеткен мөлшерлі цифрлар дұрыс еместігін айтады. Яғни, қазақ халқында Түркістан, Жетісу және солтүстік-шығыс аймақтар бойынша ХІХ ғасырдың соңында 10 млн. бас төрт түлік бар екендігі айтылған. Әлихан Бөкейхан ХІХ ғасырдағы қазақ өлкесінің бірқатар аймағындағы жануарлардың жалпы саны туралы маңызды мәліметтерді 1896 жылы Омбы қаласында шығатын «Степной край» газетінің №10-11 сандарына жариялаған. Қазақ жеріне мал шаруашылығын реттеу, дамыту, жануардың жаңа тұқымдарын алу мәселесінде ғалым біршама еңбектеніп, оның қырлары мен заңдық негіздері, экологиялық-географиялық ықпалы туралы жазған мәліметтеріне ара-тұра қарсы пікірлер де болған. Әсіресе 1897 жылыорыс тілінде өзіне қарсы пікір айтып, мақала жазған бүркеншік есімді авторға қарсы мақала жолдап, баспа бетінде қазақ жылқысын дамыту туралы ойларын ортаға салады. Зерттеуші өзіне қарсы жазылған мақаладағы қазақ жылқысын жетілдіру, тұқымын ірілендіру өз кезегіндегі жылқышылармен тікелей байланысты екенін айтады. Ал, бұл ойына қарсы пікірлердің ойларын ғалым абсурд деп бағалаған. Ғалым: «Жылқыны баптаушылардың да бабы дұрыс болу керек» - деген пікір ұсынады [16, б. 137-138]. Яғни, көптеген табын-табын жылқыларды бір қыстаудың айналасында бағу мүмкін емес, өйткені ол маңда ұсақ малда жайылғандықтан ол жерде жайылым қалмайды. Сондықтан жылқышылар табын-табын жылқыны шөбі шүйгіен жерлерге айдап барып жаяды. Жылқышылардың ең бірінші киетін киімі, ас-ауқаты және еңбегіне қарай еңбекақысыда мол болады. Жылқышылар айсыз қараңғы уақытта жол табатын білімділігімен ерекшеленеді. Осы жерде В. Радлов жылқышыныңжабдықтары: қыл арқан, қамшы, тоқым, үзеңгі, дорба, жүген, ноқта, жабу түрлері, құрық, тұсау, торсық, тартпа, ер тұрман сияқты түрлерін келтіреді. [102, п. 3]. Сонымен қатар, тәжірибелі жылқышы ауа-райын аспандағы жұлдыздарға қарап біліп, осыған орай бағып отырған. 
Әлихан Бөкейхан ХІХ ғасырдың соңы мен ХХ ғасырдың басындағы қазақ ауылдарының біріктірілуінде, ондағы мал басының саналып, әрбір үйге есептеліп, одан пайда есептеліп, қалғаны халықтың өзіне деген саясаттың қате екендігін дәлелмен көрсеткен ғалымдардың бірі. Бұл мәселені бірнеше мәрте көтере отырып, төмендегідей нақты дәлел келтіреді: «Жанжал басы мынау ғой. Әртел (артель) сүттің қаймағын алса, қазаққа пайдалы болады дейді. Мен айтамын: «Қазақтың сүтімен бірге әртел қазақтың өзін де жұмсайды» - деп. 4-ші ауыл-ауылда Пресногоркоф елінің 108 үйі бар. Мұның әртелге кірген 46, сонда 357 сиыр бар. Қалғаны 62 үй ортасына 60-ақ сиыр бар. Үй басына бір сиырдан да келмейді. Осы сүттің қаймағын алып қазақ балаларын көк сүтпен асыраймын деп жатыр әртел!. Пресногоркоф елінде 1515 сиыр бар, 1525 үй ортасына бір сиырдан да келмейді. Мұның мағынасы бұл елде халықтың көбінде қаймағын алатын сүт те жоқ» [16, б. 196-198]. Байқағанымыздай, дала қазақтарын өзара біріктіріп, төрт түлік малдарының өнімін мемлекетке өткізу қағаз жүзінде дұрыс болғанымен, іс жүзінде мүлдем сәйкес келмейтіні, көз қысты, бармақ басты болып, мұның арты аштыққа алып баруы мүмкін екендігі анық айтылған. 
Ғалым өз жазбаларында қазақтардың жылқы жануарын бағудың географиялық-ланшафтық ерекшеліктерін қатты ұстанатынын айтады. Нақты аумақтың әкімшілік территориялардың мысалында қарастыра отырып, Павлодар, Семей облыстарында қыстың ерте түсетіні, жердің тоңға айналуы мен мұздақтың қалыптасуы жылқы малының жайылуына кедергі келтіріп, соңында арық малдарды бөліп шығарады дейді. Семей облысы қазақтары қосты таулы аймаққа көшірсе, далалық аймақтың қазақтары біршама қиналатынын айта отырып, қос, көтерем, жабағы, тай, жұт секілді біршама этнографиялық атауларды атап өтеді [16, б. 258-263]. Осы жерде бізде қос, көтерем, жұт секілді атауларға этнографиялық тұрғыда тоқталып өтсек. Қос – жаздыгүні, уақытша тұрақтауға тігілетін баспананың бір түрі. Қосты аңшылықта, жылқыны табындап баққанда, шөп шапқанда да пайдаланады. Қостың қаңқасын кейде екі керегенің басын қосып жасаса, енді бірде бірнеше сырық уықтардың басын буып, үстін киізбен, терімен, қамыспен т.б. жабын-жамылғылармен жабады [172, бб. 747-748]. Қазіргі таңда қос тігу өте сирек болса да ел арасында сақталған. Өйткені, малды жүздеген шақырымға айдап апару (жеткізу) үшін жолда қос тігіп, малшылар қол-аяғын жазып, демалады. Қазақтың кең даласының ауа-райы әртүрлі. Ұлы даланың солтүстік, шығыс, орталық өңірлерінде қыс қатты болады. Осы жерлерде қыстың қақаған суығында қолда тұрған немесе өрісте жүрген малдар жем шөптің жоқтығынан көтерем болады. Көтерем - жем шөптің жеткіліксіздігінен, ауру салдарынан шектен тыс арықтап, орнынан тұра алмай қалған мал. Көтерем болу, әсіресе көктем уақытында ұсақ малдар арасында көп кездеседі. Жатып қалған көтерем малдарды орнынан сүйемелдеп немесе көтеріп тұрғызады [173, б. 351]. Көтерем болған бір ірі малды тұрғызу үшін кемінде 15-20 күн уақыт кетеді. Бір көтерем жылқыны тұрғызу үшін таңертең төрт-бес адам аяқтарының астынан арқан салып, құйрығынан, басынан тартып орнынан тұрғызады. Ол қайта құлап қалмау үшін 5-10 минут қасында тұрады. Егер тағы да құлап қалса, қайта төрт-бес адам қайта тұрғызады. Жылқыны жетектеп күн шуағы түсетін жерге жіберіп, қайта құлап қалмауын қатты қадағалайды. Жылқыны орнынан тұрғызғасын оған жем немесе ұн араластырған су береді. Күнімен күншуақта тұрған жылқы денесі жылынып, ары-бері жүре бастайды. Көтерем жылқыға шөп пен жемнің ең жақсысын береді. Түнде, жатарда үстін жабулап немесе арқасын толығымен киізбен жауып, оны тартпамен тартып қояды. Осылай тез-тез тұрғызып, уақтылы жем шөбін беріп тұрса, жылқы ары кетсе бір аптаның ішінде өзі тұрып, қатарға қосылып кетеді [174]. Бұл халықтың өз малын қолдан қырып алмауының бірден-бір жақсы жолы. Мал көшпенділер үшін де, отырықшы халыққа да мінсе көлік, сатса ақша, жесе ет екенін дәлелдей түседі. Мал болғасын, мал ауырмай тұрмайды. Ерте заманнан әр 10-12 жылда малдың басына жұт келіп тұрады. Жұт көбінесе қоян, мешін, жылан жылдары келеді. Бір жұттан бір ауылды асырап отырған жуанбайлар тек таяқ ұстап қалатын болған. Осыдан ақ, жұттың халық тұрмысына қалай ауыр тиетінін аңғаруға болады. Жұт – күн райының қолайсыздығынан қардың мөлшерден тыс көп түсіп, ақтүтек бұрқасынға ұласуы, көктемде тез күн жылып кетіп, еріген қар мұздаққа айналуы, жерді қуаңшылық жайлауы т.б. табиғи апатқа байланысты малдың жаппай шығынға ұшырауын білдіреді. Дәстүрлі қазақы орта жұт жылдарын қуаңшылық, індет, зілзала, сел, өрт, боран, ұзаққа созылатын аңызақ жел сияқты өзге қиыншылықтардың арасында әлдеқандай тылсым күштердің әсерінен болатын өзара себеп-салдарлық байланыс бар деп есептегендіктен, «Жұт жеті ағайынды» дейді. Жұттардың ішінде ең ірісі – 1879-1880 жылы болған ұлы қоян жұтында қазақ даласындағы шамамен 48%-ы, яғни жартысы шығындалған. Қазақ жерінде болған жұттар 10-12 жыл сайын қайталанып, оның зардабы 8-10 жылдан соң барып, қалпына келіп отырғанотырған [175, бб. 600-601]. Жалпы мал басына келген қайсібір жұттың халыққа тигізген зияны шаш еткетен. Мал басы қырылуы кез-келген байды, орта тапты да өте көп шығынға тап етеді. Ал, 1969 жылы Қазақстанның көптеген аумағында қыс қатты болып, халықтың мал шаруашылығы орасан шығынға ұшырады. Сырдың орта ағысында Сырдария өзені тасып, жайылған су арнасына қайтпай қояды. Осы кезде ауыл ақсақалдары үлкен дөңнің (төбенің) үстіне шығып, майда малды (қойды) тоқтатпай сойып, саған керегі қан ба? - деп, дарияның суына малдың қанын ағызып, құрбандық шалды [176]. Бұның барлығы судың арнасына қайтып, ел тыныштықта, қалыпты өмір сүргісі келгеннің амалы.
1896-1901 жылдары аралығында жер өңдеу және мемлекеттік мүлік Министрлігі «тарихи шаруашылық» және «статистикалық шаруашылық» зерттеулерін жүргізу үшін арнайы экспедиция ұйымдастырады [177]. Зерттеуші үшін бұл экспедициялар өте маңызды рөл ойнайды. Ғалым Петербург орман шаруашылығы институтының үшінші курс студенті бола жүріп осы экспедиция құрамында белсенді қызмет жасаған. Нәтижесінде, Қазақстанның Ақмола, Семей, Торғай және Павлодар облыстары бойынша табиғаты мен экономикасының ерекшеліктерін зерттеумен айналысады. Зерттеу құрылымы аталған аймақ тұрғындарының тұрмысы, мәдениеті, автохтонды халықтың орналасуы мен құрамы, жер өңдеу және мал шаруашылығы, рулық негізде топталған тұрғындардың генеалогиялық шығу тегі туралы маңызды еңбектер жинайды. Осы Ф.А. Щербина экспедициясы құрамында қазақ қыстауларына жүргізген зерттеулеріне талдау жасаған А.Т. Дукомбайев, қыстаулардың топографиялық орналасуы бойынша төмендегідей тұжырым жасайды:
Қазақ қыстаулары қатал табиғи қауіптен сақтау үшін ықтасын жерге және өзенге жақын маңға салынады;
Қысты күні қолдағы малға жем-шөп қоры жетерлік аймақ таңдалады;
Шөп шабатын нысаннан алыс емес жерде;
Қыстау маңының егін егуге қолайлы болуы;
Басқа да кәсіптік тіршілікті дамытуға қолайлылық;
Ру-тайпаластармен өзара жақын қашықта болуы;
Қолда ұсталатын мал түріне қарай қыстау таңдалады. Осы жерде          А.Т. Дукомбайев Әлихан зерттеулеріне сілтеме жасай отырып, қолда ұсталатын малдың түріне қарай қыстау орны таңдалатынын айтады. Мәселен, қой мен түйеге қолайлы жер ірі қара мен жылқы үшін тиімсіз болуы мүмкін. Осы жағдайларды өзара үндестіру үшін қыстау орнын таңдауда жер жағдайын жақсы меңгеру керек [37]. Қыстау орнын дұрыс таңдау мал шаруашылығына көп көмегін тигізеді. Себебі қай мал болсын қыстың қақаған аязында қыстаудан өте қатты алшақ кетпейді. Қыстау мал шаруашылығындағы отырықшылықтың бастауы. Қыстау – жыл мезгілінің ерекшелігіне байланысты, белгілі бір жер телімінде қыс бойы қонып отыруға қолайлы қоныс. Қыстау ұғымы дәстүрлі ортада ата жұрт ұғымымен шендесіп жатқан кешенді ұғым. Енші бөлгенде малмен қоса қыстау белгіленіп, шекаралары межеленетін. Дәстүрлі ортада қыстауды кенже бала иемденетін [178, бб. 216-217]. Қыстаулардың құрылымы Қазақстанның барлық аймақтарында ерте кезден бір типтес болып қалыптасты деп айтуға болады. Қазіргі таңда оңтүстік өңірлерде қыстау сөзінің орнына «қашар» деген сөз көбірек пайдаланып жүр. Сырдың орта ағысында өзенге5-10 шықырым қашықтықта мал басы көбірек жеке тұлғалар бір құдықтың басына бір қашар салып алған. Бұл сол айналадағы 4-5 шақырым жерді қоса алып жатыр деген сөз. Осы құдықтың басы, бір қыстау немесе бір қашар болып аталып жүр. Бұл, заман талабына сай немесе ерте кездегі қыстау сөзінің орнына «қашар» сөзінің шығып кеткендігінің көрінісі секілді.  
Малды қыста жаюдың күрделі екендігін Әлихан Бөкейхан жазбаларынан анық байқалады. Әрине, бұл қазіргі таңда жаңалық бола қоймас. Қысқы жайылым мен малды жаю тәсілдері өз алдына үлкен өнер екендігін ескеруіміз керек. Осы мәселенің Әлихан Бөкейхан жазбаларынан бөлек тағы кімдер қарастырғанына назар аударсақ. Даладағы көшпелі өмір туралы ХІХ ғасырдың соңында жазып қалдырған С. Жантөриннің жазбасынан қыста малдың күйлі болуы, жаздағы жайылымына тікелей байланысты деген деректі байқаймыз [179]. Қазақтардың маусымдық жайылымды реттеуінің тәсілдері туралы          П. Медведский қызықты мәліметтер береді. Ғалым ХІХ ғасырдың ортасындағы қазақтардың маусымдық жайылымды реттеуі туралы: «Қырғыздар (қазақтар – Н.Қ.) жайылымды пайдалануда ерекше талапқа бағынады, онысы жайылымды ретімен пайдалану. Қысқы уақытта мал жайлы және күйлі болып шығуы үшін, қыстық жайылымға мүлдем тиіспейді» [113, с. 287] деп жазады. Яғни, қысқы мал азығын жазда ойлап, қыстаудың жеріне тиіспеуі өте дұрыс шешім. 
Щербина экспедициясы қазақ халқының көптеген аймақтары бойынша жағдайын талдап, ондағы әлеуметтік құрылымына назар аударған. Зерттеуші Көкшетау, Ақмола, Атбасар, Павлодар, Қостанай және Қарқаралы уездері мал шаруашылығы, жергілікті халықтың мәдениеті, этнографиясы туралы құнды деректер жинақтаған [177, с. 262-269]. Бұл осы аймақтар бойынша алғашқы ғылыми зерттеулердің қатарына жатады. Шербина экспедициясының құрамында Баянауыл болысының мал шаруашылығына назар аударып, сондағы қыстауға көшу мезгілі, сәтті күндер, малды ұстау тәсілдері, малдың өзара бағасы, шөп шабу ерекшеліктері туралы мәселелер қарастырылған. Осы мәселелерді біз түпнұсқа бойынша аударып келтірсек: «26. Қыстауға бір мезгілде барлық ауыл көшеді. Көшу күндерін өзара сәтті деп сәрсенбі, бейсенбі және жұма күндерін алған. Осы күндер қазақтар арасында жаман нәрседен сақтайтын, таза күндер болып есептеледі. Қыстаудан көктеуге бай қазақтар бірінші көшіп, киіз үйге орналасады. Ал, қарапайым халық киіз үйлерін жөндеп, ретке келтіріп, кейінірек көшеді. Күн жылы кезде малды бөліп жармай, алысқа жаяды. Қысқа дейін сай-саланы мал жайылымына айналдырады. Бұл қар қалың түскенде малды омбылап қалмас үшін жасалған шарасы. Ал, қар қалың кезде малды биіктеу қырқаларға жаюға тырысады. Жазды күндері бұл аймаққа мал түсірмей сақтайды. Жергілікті ақсақалдардың айтуынша, отардағы қой саны мыңға дейін барады» [117, б. 275-285] дейді. Яғни, көшу мәселесін дала заңы бойынша ауылдың ақсақалдары шешіп отырған. Жалпы, бүкіл туысқан рулар бірге көшпейді, тек жекелеген шаруашылық иелері кейде топтасып, бірнеше ауыл көшеді. Әр отбасы өз мүмкіншілігіне қарай көшеді. Көшу кезінде жол-жөнекей құдық сулары мен қардың суында пайдалана береді [180]. Көшу кезінде малды арнайы өзен жағалап айдамаған деген сөз. Сондықтан жолындағы суларды пайдаланған. Қазақтың төрт түлік малымен айналысқан адам міндетті түрде жылдың төрт мезгілінде арылы-берілі көшіп-қонып жүреді. Көшу – көшпелі мал шаруашылығын ұйымдастырудың тәсілдерінің бірі, бір қоныстан екінші қонысқа орналасу үрдісі. Көшу талабына орай табиғи ортаны тиімді игерудің тәсілі ретінде қолданылған. Көшудің келесі бір себептері, табиғи төтенше жағдайлар мен қоғамдық-саяси факторлар болып табылады. Табиғатта орын алып тұратын жұтқа байланысты өзге аймақтарға көшіп отырған. Жаугершілік заманда ауылдар мал-мүліктерімен қоса неғұрлым алыс көшіп кетуге тырысқан. «Көшкен ел жұттан құтылады, қашқан ел жаудан құтылады» деген мақал осы жайтқа байланысты қалыптасса керек [181, бб. 360-361]. Жалпы, қазақ халқы мал шаруашылығымен көбірек айналысқандықтан Сарыарқаның кең даласын арылы-берілі көшіп жүре беретін болған. Қыстық қыстауы Сырдың ортаңғы ағысында болып, жазда Ұлытаудан өтіп барып жайлайтын болған. Қазіргі күні салыстырып қарасақ арасы мың шақырымның айналасы. Әлихан Бөкейхан Баянауыл болысының қазақтарының малды жаю ерекшеліктеріне назар аударып, жайылымды өзара келісіммен реттейтінін айтады. Малшылардың киімдері шапан, бешпент, жабағы терісінен тігілген күпі, түйе жүнінен тоқылған шекпен, тайтері немесе жарғақ етік, пима, тымақ, күлпара. Бұл аталғандардың барлығы дерлік қазақ халқының киім-кешектері. Қазақтың киім-кешегі айналадағы ортаның, оның үскірік аязы мен аңызақ желінің әсерімен, бар өмірі көлік үстінде өткен кқшпелі қауымның,таңның атысынан күннің батысына дейін тізе бүкпей күн көрген диханның іс-қарекетімен байланысты қалыптасқан заттық мәдениеттің көрінісі [182]. Малшылардың көбіне қыстың үскірік аяздарына қалың шапандар киген. Шапанның етегі неғұрлым ұзын болса, ол соғұрлым қымбатқа бағаланады. Өйткені, мал баққанда ер адам жылқының үстінде отырғанда, тізесін толық жауып тұру керек. Күнделікті тұрмыста киетін шапандар қарапайым берік маталардан тігіліп, ары бері қозғалғанға ыңғайлы келеді. Ал, ел арасындағы үлкен жуан байлар, билер, сал-серілер жағасына, жеңіне, етегіне, арқасына неше түрлі ою-өрнектер салдырып, әсемдеп киген. Қазіргі таңда ауылда көкпарда, беташарда бата бергенген ақсақалға және тойда бас құдаға шапан жабады. Адамның үстіндегі киімі кез-келген адамның тұрмыстық әл-ауқатын көрсетіп тұрады. Зерттеуші атап өткен киім түрлері де малшылардың киімі екені анық. Аталған киімдерді ғалым бір табынды бағатын малшылардың санымен есептеп сипаттаған. Осы жерде ғалымның малшылардың тағамына қатысты қызықты дерек береді. Мұнда 4 малшыға бір қой аздық етеді дейді. Көп жағдайда малшылар қасқыр тартқан немесе ауру малдарды сойып жеуге тырысқан. Малшылардың негізгі тағамы ет пен сорпа. Мал қораларды сипаттауда бірқатар этнографиялық атауларды да келтірген. Оның ішінде ауыз қораның маңыздылығы айтылады. Қыста малды азықтандыруда әрбір жануар түрі жеке нысанға алынады. Оның ішінде жылқы мен қойды азықтандыру үдерісі өзара ұқсас. Ал, ірі қара мен түйені азықтандыру біршама күрделілеу келеді. Мал атауларын мысалға алғанда бірнеше көне атауларды да атап өтеді: керака, құлық, құнан, дөнен, бесті, құнан-өгіз, құнажын байтал, дөнежін байтал және т.б. Мұнымен қатар, мал өнімдерінен алынатын азық түрлеріне де назар аударған. Баянауыл болысының мал шаруашылығында жануарларды ұстау ерекшеліктері аймақтық гео-ландшафтқа және климаттық-экологиялық жағдайына қарай икемделетінін көрсеткен. Ғалым жазбаларында мал атауларының көне түрлеріне де назар аударып, Баянауыл болысының тұрғындарының тағам рационында негізгі рөлді мал өнімдері алатынын жазады. Ө. Жәнібеков: Қазақта тұрақты және жылжымалы баспананың екеуінің бірден болуы – оның отырықшы, жартылай отырықшы және көшпелі топтарының ара салмағы әртүрлі бола тұра, қожалық ету тәсілдерінің, күнкөрісінің бір-бірімен тікелей байланыстылығынан, тұрмыс-салтының бірегейлігінен, мінез-құлқының ұқсастығынан туған жағдай [183]. Баспананың бірнеше түрі болуы бұл қазақ халқының көптеген баспаналарды игерген деген сөз. Алайда, бір қызығы, қазақ қос, күрке сияқты жылжымалы баспананың түрлерін киіз үймен қатар пайдалана бергені секілді, кепе, жертөле, қақыра түріндегі баспана нұсқаларын тұрақты мекенжайдың кейінгі жетілдірілген үлгілерімен қоса әжетіне жарата білген [183, б. 22]. Бұл баспананың бірнеше түрлері соңғы кезге дейін ел арасында қолданылып тұрады. Қызылтау, Далба болыстары туралы жазбаларында қыстаулардың орналасу ерекшеліктері, халықтың әлеуметтік жағдайы, мал өрісі, жеке жануар түрлері мен жануар өнімдерін алу жолдары қарастырылған [117, б. 285]. Бұл сөзіміз дәлелді болу үшін, орыс ғалымы С. Руденко Ойыл мен Сағыз бойын мекендеген елдің өзі зерттеген тіркеспе қыстауын қазақтың өзіне ғана тән, басқа жұрттан алмаспаған, оған және оның ата-бабасына, кем дегенде, осыдан екі мың жыл бұрын белгілі болған баспана нұсқасы деп есептеген [184]. Барлық болыстарға стандардты сұрақтар тұрғысынан назар аударған. Мәселен, белгілі бір болыстың тұрғындарының мөлшері, олардың шығу тегі, шаруашылығының түрлері, халықтың игерген кәсіптері, мал шаруашылығының құрылымы, малды игеру тәсілдері бойынша жеке дара бір аймақтың ерекшелігін анықтауға тырыспаған. Барлығын белгілі бір мәселелер төңірегінде топтап анықтауға тырысқан. Нәтижесінде, жалпы облыс көлеміндегі халықтың құрамы, рулық-туыстық құрылымы, шаруашылықтың басым түрі, малды игеру тәсілдері туралы нақты деректерге қол жеткізе алған. 
1904 жылы жариялаған «Материалы по экономичесому обследованию районов Сибирской железной дороги. Животноводство» - атты еңбегінде Әлихан Бөкейхан Сібір темір жолы жүретін аймақтың халықтарына зерттеу жүргізіп, олардың мал шарауашылығын ұстануындағы ерекшеліктері, малдың түрлері, төрт түлік малдарының саны жөнінен басымдығы туралы мәселелерді қарастырады. Біз бұл еңбектің барлық бөліміне талдау жүргізбей, негізгі мәселені қорытындылап, бірқатар этнографиялық мәселелерге сараптама жүргіземіз. Ғалымның бұл зерттеу еңбегі негізінен уақ малға (майда малға) арналған. Онда қой мен ешкінің түрлері, тұқымдық ерекшеліктері, олардың атаулары, уақ малды қолда ұстаудағы құрылыстардың түрлері мен малды емдеу, жем-шөбін дайындау, жайылым аумағына назар аударады. Этнографиялық мәліметтерге негізінен мал қоралардың түрлері, жайылым аумақтары мен мал атаулары кіреді. Бұл экспедиция бірнеше бағыт бойынша жүргізілген. Ең бірінші, Әлихан Бөкейхан бірнеше аудандардың халықтарындағы қой мен ешкі санын келтіреді. Барлық мөлшерде қой саны ешкі санынан 10-11 есеге көп болып келеді. Салыстырмалы түрде Қазақстанның солтүстік және шығыс аудандарының уақ мал санын Батыс Қазақстан мен Астрахан губерниясы арасында жүргізеді. Зерттеуші ХХ ғасырдың басында қазақтар ұстаған қой түрлеріне жақсы талдау жасайды. Оның ішінде құйрықты қойларды құйрықтарының пішініне орай қазақтар қойған атауларды атаған: салпықұйрық және таңқықұйрық [185]. Жүніне қарай ең бағалаы қой деп қылшық жүнді қойды атаған. Қойларды өз ішінде 8 топқа жіктеген: 1-қошқар, 2-қозылы қой, 3-ту қой, 4-қозы, 5-ісек қой, 6-тұсақ қой, 7-8-бойдақ қой. Қой атаулары жануардың жас мөлшеріне сәйкес және жыныстық ерекшеліктеріне орай топталған. Осы мал түрлерінің ішінде тоқты, тұсақ, ісек жалпы бойдақ қойлар мен қошқар соғым кезінде көп сойылатыны белгілі. Қазақ қойларын түрі мен сипатына және анатомиялық ерекшеліктеріне орай алты түрге жатқызады. Қойдың алты түрі орталық, солтүстік және шығыс өңірлерде дамығандығын көрсеткен: қазақы қой, құйрықты, фриз, роман, волошская және вересковая. Әлихан Бөкейхан зерттеулерінде осы қой түрлерінің ішінде қазақы қой мен құйрықты қойға көбірек тоқталған. Қазақ ешкілеріне қатысты мәліметтерінде біз өте маңызды ақпараттар кешенін аламыз. Ғалым қазақтар ешкіні ешқашан жеке отар етіп ұстамағанын жазады. Мәселен, 100 қойға бар жоғы 10-12 ешкіден келеді, әрі ешкіні көп жағдайда кедей халық ұстаған. Ешкілерді өз ішінде 7 топқа жіктейді: 1-теке, 2-лақты ешкі, 3-ту ешкі, 4-лақ, 5-серкеш, 6-туша, 7-серке [185, с. 11] Ешкі атаулары қазақ халқында әлі күнге дейін осы атаулармен аталатынын, бұл атаулардың көп өзгеріске түсе қоймағанын байқаймыз. Қойлардың тұқымын ірілету үшін қазақ халқының қошқарларды бөлуі мен күйекке түсіру жұмыстары бар екені белгілі. Бұл туралы ғалым өз зерттеулерінде талдап, күйек мерзімі мен қошқарды бөлу уақытын анықтаған. Қошқарды бөлуде маусым айының екінші жартысында, аспанда Үркер туған жағдайда іске асырылатыны анықталған. 
Күйек қашыру. Күйекке қошқар мен текені қараша айында салады. Бұл уақ малдың буаз болып, төлдеу мерзімінің бес айға созылатынымен байланысты. Мұны қазақ арасында «бес ай бес күн» деген мәтелмен атауға да болады. Осы жерде зерттеуші қазақтардың арасында жұлдыз жорамалшылардың үлкен рөл атқаратынына тоқталған. Яғни, жұлдызшы алдын ала ауа-райын анықтап, күйекті соған орай реттеген. Егер күйекке түскеннен кейін, малдың туар уақытында күн бұзылса, жалпы шығын көп болады. Қазақ халқында қолданған бірнеше этнографиялық деректерді Әлихан Бөкейхан талдап, мағынасын ашқан. Атап айтқанда: жер жұғады, тоқты қашты, күйек ай, қозы көш деген секілді. Қазақта «мал нәсіліне қарай өседі, егін ұрығына қарай бітеді» деген мақал-мәтел бар. Қойдың ерте төлдемеуі үшін қазақтар қазан айының аяғына дейін киізден арнайы қошқарларға күйек байлаған. Күйекті қазан айының аяғына қарай шешетін болған. Қой мен қошқарды шағылыстыру үшін аптаның «сәтті күндері» - дүйсенбі, сәрсенбі, бейсенбі күндері жасаған [186]. Ғалым «Сәтті күні күйек алынады, кешкісін ауылға малды айдап әкелген соң, мал егесінің баласы қой ішінен бір қошқарды ұстап әкеліп, оған үйдегі жиналған әйелдер «Мың болғыр» деп құрт, тағы басқа шашу шашады. Оны үлкендер мен балалар жинап алады. Сонан соң, қошқарға тұз жалатып, әдейі дайындалған күрішті береді, кейбіреулер қант немесе бидай да береді де, күйегін алып отарға жібереді» [127, б. 163]. Бұл рәсімнің барлығы мал басының өркендеп өсуіне тілектестік. Мал шаруашылығымен айналысқан көптеген шаруалар осы дәстүрді қолданған. Малды сауумен байланысты этнографиялық атаулар: уыз, шелек, емшек, сүзгі, арам, үріп сүт, сараң, түскі қой, кешкі қой, қозы айдау, жебу, қосақ. Мұндағы бірқатар атауларды біз әлі күнге халық арасында кездестірсек, енді бірқатары аймақтық диалект ретінде, енді бірі архаизм ретінде халық жадынан өшуде десек болады. Қой сүті сиырдың сүтінен әлдеқайда құнарлы, майлы болады. Халық оны «Қойдың сүті қорғасын» - деп бағалайды. Қойдың сүтін үйде, түзде қайнатып ішумен бірге одан әртүрлі ас, тағамға арналған өнімдер жасайды. Қазіргі таңда сиыр туғасын бір-екі күнен кейін, бұзауы еміп алғасын, сиырды сауып ең алғашқы сүтінен уыз жасайды. Егер, сиыр бірінші тума болса, оған жақын ағайындарын шақырып, Зеңгі бабаның аруағына құран оқытады. Бірінші сауылған уызды пісіргенде қатты болады. Қатты уызды пышақпен кеседі. Екінші немесе үшінші сауғанда уыз жұмсарып, қасықпен ішуге жарайды. Кез-келген уызды сауып алмай тұрып, ең бірінші малдың төлін тойғызып емізіп алады. 
Сүт өнімдері: сүт, айран, қою сүт, қорытық, қой қатық, қатық, кереге, сүзбе, сабу, іркіт, құрт, сары май, сары су.
Малды қырқумен байланысты атаулар: жабағы жүн, қырықпақ, қырықшы, есек ағаш, қара су, қой тоғыту, қозы күзем, күзем жүн, тулақ, ши. Байқағанымыздай, ғалым келтірген қой атаулары, онымен байланысты сөз тіркестерінің бірқатары бүгінде ұмыт болған. 
Мал паразиттері ауруларына қатысты және оны емдеумен байланысты атаулар: қойкене, құрт, тотияйын, құрттаған, күнәлі.
Малды жайып жүрген адамды (осы жерде ғалым бұл атауларды қасқырдың көзқарасымен алып қарағанын жазады): жаяу қойшы – жатқан қойшы, өгізді қойшы – өлген қойшы, түйелі қойшы – тұрған қойшы, атты қойшы – ашуы қатты қойшы деп атады.
Малды қасқыр тартқан уақытта қазақтар қолданған қару түрлері: сойыл, айбалта, бес қасқыр, күшала (у түрі).
Қысқы қорамен байланысты атаулар: қой қора, діңгек, мәтке, сырғауыл, ши, қада, ықтырма. Ғалымның қой шаруашылығына қатысты жазған мәліметтерінде осы келтірген этнографиялық атаулар кездеседі. Бірқатар атаулар әлі күнге дейін қазақ халқында шаруашылықта қолданылса, бір бөлігі бүгінде ұмыт болған. Әлихан Бөкейхан қазақ ауылдарының қыстауға кетуі туралы ойларында ең маңызды мәселенің бірі, қазақ қыстауларына қатысты деректері. Аталған мәліметтерді өз кезегінде отырықшы тұрмыстың, ежелгі тұрақтардың планиграфиясымен байланыстыра зерттеу маңызды нәтиже берері анық. Щербина экспедициясының құрамында атқарған қызметінің нәтижесін жариялаған еңбегінде ХХ ғасырдың басындағы қазақ халқының мал шаруашылығында, күнделікті тұрмысында қолданған сөздерін арнайы алфавиттік негізде жазып, түсіндірме сөздерін берген. Оның ішінде жалпы 64 атау аталып, барлығының да толық мағынасын көрсеткен [185, с. 6-54]. Бұған қарағанда ғалым Павлодар уезіндегі қазақтардың тұрмыс-тіршілігіне талдау жасап, көптеген этнографиялық деректер келтіреді. Оның ішінде қыстаулардың орналасуы, оның түрлері, мал бағу тәсілдері, қосымша кәсіптері, мал өнімдері, соғым түрлері, мал жем-шөбінің түрлері, мал бағудағы мерзім атаулары талдауға түскен.
Қыстау салу ерекешеліктері. Қыстаудың тұрғын үйінің негізгі материалы ағаш пен шикі кірпіш. Бірнеше бөлмелі және терезелері болады. Бай қазақтар қыстауда екі тұрғын үй салады. Бірі өз отбасына, екіншісі қонақтарға арналған. Кедей қазақтар немесе үй салып үлгермегендер қысты киіз үйде өткізеді. Қыстау өте сирек жағдайда ауыстырылады. Оның ішінде үлкен өрт немесе қыстау маңындағы шөптің нашар шығуы кезінде. 
Мал қора мәселесі. Түйе мен уақ малға ыңғайлы жер ретінде көбіне ши,қараған, қияқ, көкпек өсетін жер таңдалады. Қыстау тұратын жердің қысқы жем-шөп мәселесі қатты есепке алынады. Қора – мал қамау үшін қалқалап жасалған орын және салынған құрылыстың ортақ атауы. Қора малды ыстық-суықтан, жыртқыштардан қорғау мақсатында салынған. Қораны салуға жергілікті жердегі кез-келген қолжетімді материалдар пайдаланылады. Сырдың орта ағысында жасалған материалына байланысты қораларды жыңғыл қора, шеңгел қора, дуал қора, қамыс қора деп атайды. Малды жаз мезгілінде көбіне ашық қорада ұстайды. Ашық қора - төбесі жабылмаған, көбінесе жыңғылданнемесе сымнан тоқылғанқораны айтады. Ал, қыс мезгілінде қой мен ешкіні төбесі, жан-жағы жабық дуал (қам қыштан соғылған) қорағақамайды. Себебі, малды суықтан қорғау және шибөрі немесе түлкі сияқты жыртқыштардан сақтану үшін қамаған.
Үй жылыту мәселесі. Қыстауда қазақтар негізгі отын ретінде малдың қыйын пайдаланады. Қыйды алудың өзіндік уақыт мерзімі мен өзіндік механизмдері бар. Павлодар уезінің қазақтарындағы орташа мал мөлшері бойынша талдап, 200 қой қамалған қой қорадан 15 күнде белгілі қалыңдықта қый алады деп көрсеткен. Егер кедей шаруаларда қыстың күні қый жетіспей жатса, онда сол ауылдың байы көмектеседі. ХІХ ғ. аяғы мен ХХ ғасырдың басына дейін қазақтың дәстүрлі қоғамында бір бай, бір ауылды асырап отырған. Қазақтың дәстүрлі қоғамында бір ауылда, негізінен тек бір-екі ғана рудың адамдары тұрды. 
Қыста мал бағу ерекшеліктері. Ірі қараны қамыс, ақселеу және шалу өсімдіктері өсетін жерлерге жаяды. Уақ малды мық-жусан өсетін жерлерге жаяды. Түйені ши, қараған, қияқ және көкпек өсетін жерлерге жаяды. 
Мал өнімдері мен тағам рационы. Жылқы бойынша: қымыз, тайтері, құлын жарғағы, саба, торсық, сүйретпе, қауға. Ірі қара бойынша: ірімшік, сары май, құрт, жент, іркіт, піспек, мәйек, күлдіреуіш, өре, сықпа.  Егін өнімдері: қуырған көже, бауырсақ, быламық. Түйе өнімдері мен тағам рационы: жабағы, күпі, шуда, көшем, қауға, көнек. Қой өнімдері мен тағам рационы: жабағы, шидем, текемет, киіз, жылбысқа, елтірі, елтірі ішік, ары-сәрі іші, сеңсең ішік, қырықпа тон, тері тон. Ешкі өнімдері мен тағам рационы: жайнамаз, сарыжарғақ, шалбар, орақ, томар бояу, жер бояу, атқұлақ бояу, шағар бояуқыбығу.
Павлодар уезі қазақтарының мал шаруашылығында қолданатын жем-шөптері хаһында. Таулы, шалғынды жерде өсетін шөптер: көде, бетеге, ақселеу, жауылша, тарлау, қызғалдақ, жұмыр, қияқ. Шөлді жердің өсімдіктері: жадманқұлақ, сарысозақ, қараматау, көкпек, алабота, жусан. Бұл шөптермен көбіне түйе мен уақ мал қоректенеді. Құрамында тұзы көп болғандықтан, жылқы мен ірі қара бұл шөптерді аз жейді. Өзен, көл маңында өсетін шөптер: шалғын, ақөлең, қараөлең, бидайық, майөлең, жоңышқа, бояусабақ, тілқияр. Бұл шөптермен төрт түліктің барлығы да қоректене алады.
Павлодар уезі қазақтарының мезгілді анықтау мен жұлдыздарды танудағы білімдерін Әлихан Бөкейхан кең қарастыра алған. Қазақтардың жұлдыз санап, олардың қимыл қозғалысы арқылы алдағы уақыттағы ауа- райын болжауы шаруашылық жүйесімен тікелей байланысты. Себебі, алдағы күндерде жауын азайып, шөп аз шыққан уақытта қысқы жұт болары сөзсіз. Осы себепті алдағы қыстау орнын анықтау, мал азығын ерте дайындау мәселесі іске асырылады. Ғалым Павлодар уезіндегі қазақтар жұлдызшыны – есепші деп атайтынын айтады. Негізгі нысан ретінде Үркер, Сүмбіле, Таразы мен Құс жолының құрылымы талданады. Үркердің туу мен көріну уақыттарына қарап, алдғы күн райын анықтай алған. Мәселен, Үркер 40 күндей көрінеді. Осы уақытта жауын-шашын көбейеді. Жергілікті халық осы сәтте барынша малын сақтауға тырысады. Үркерден кейін 20 күннен соң Таразы жұлдызы туады. Бұл уақытта жаңбыр жауады, бірақ жиі емес. Малды кеңінен жаяды. Одан әрі Сүмбіле туады. Осы кезеңде ешкілер күйлеп, күйекке түседі. Бұл жағдайлар қойға қатысты. Егер, Сүмбіле кезінде жауын болып, одан кейін күн ашық болса, қыс жылы болады деп сенген. Зерттеуші осы мәліметтерді қайдан алып, қалай өңдеп, талдау жұмыстарын жасағанын төмендегідей түсіндіреді: «..Бұл жазба тарихилығымен қызығушылық тудырады. Жазба біреудің сұрақтарына орай жасалған болатын. Бұрын қазақ ауылдары туралы осындай сұрақтар бойынша мәліметтер жиналатын. Жазба Павлодар уезінің қазағы М. Шорманұлына тиесілі. Жазба М. Шорманұлының ұлдары арқылы Г.Н. Потанинге табысталады. Одан маған берілді. Мен жазбаға біраз түзетулер мен толықтырулар енгізу арқылы қайта редакциялап шықтым» [163, б. 159-178]. Осыған қарағанда ғалым өзі ғылыми еңбектерінде пайдаланған материалды басы бүтін иемденіп алмай, негізгі авторды атап өтеді. Ғалым бұл жазбаны 1906 жылы Обмы қаласында баспаға дайындаған. Әлихан Бөкейхан қазақ халқындағы мал бағудың тиімділігі, бірқатар шаруалар қатарында пайдалы екендігі, халық шаруашылығының далалы, шөлді аймаққа қарай икемделуі өз кезегінде бірқатар артықшылыққа алып келетініне тоқталып, «Қазақ» газетіне мал өсірудің тиміділігі туралы мәселені көтереді. 1915 жылы «Қазақ» газетінің №123 санында «Хасен» атты мақала авторына «Жауап хат» деп аталатын мақаласында жоғарыда аталған мәселелер кеңінен тарқатылған. Негізгі мәселе қазақ жерінде тері илейтін зауыт салудан шығады. Ғалым мұның артында халық шаруашылығын жетілдіру екі есе тиімді болатынын айтады. Зерттеушінің мысал ретінде көрсеткен деректері қазақ жерінде ХХ ғасырдың басында жер көлемі мен (бұл жерде халықтың игілігіндегі жер сөз болып отыр – Қ.Н.) әрбір жер көлеміне тиесілі мал мөлшері айтылады. Бұл сандарды ғылым есебінен деп жалпы сілтеме жасағанымен, біздің ойымызша, мәліметтер белгілі бір деректерден алынғаны сөзсіз. Әлихан Бөкейхан: «Ғылым есебінде қазақ жұртының жалпы шаңырағына 24 қойдан келеді. Бұл ана ғылым қарауылы 20 аттың 20-60 пайызы, жеріне қарай. Қазақтың бір шаңырағына 240 десятинадан жер келеді. Ғалымның мәліметтерінде қой шаруашылығындағы қолданылған шөп атаулары мен мал атаулары да кездеседі. Мәселен: «Көде – қара қоңыр топырақты, мық жусан – таза тақырақты, көкпек – ащыны жайлайды» [187]. Бұл жерде малдың негізгі жайлымы шөптері белгілі табиғи ортаны сүйетінін айтады. Келесі мәліметінде, мал түрінің шөп түріне қарай икемі қарастырылады: «Жылқы – бозды, қой – қара отты, сиыр – өлеңді, түйе – көкпекті жайлайды. Тағы бір қызықты мәлімет, Орталық Қазақстан жерінде бірқатар жергілікті табиғи-ландшафтардың малға жайлы екеніне назар аударған. Атап айтқанда, Қарқаралы, Қарақұс, Едірей, Қу, Баянауыл тауын қазақтың «бес қазылық» деген. Бұдан бөлек, нақты осы жерді мал кіндігі деп атап өтеді. Әрі осы жағдайды көре тұра, осы аймақтың халқын ығыстырып, арнайы зауыт салу ісінің экономикалық тұрғыдан ғана емес, шаруашылық тұрғысынан да қате пайым екенін көрсеткен. Аталған табиғи ортаның экологиялық жағдайы төрт түліктің барлығына да тиімді болғанын көрсету Әлихан Бөкейханның экономикалық тұрғыдан дұрыс талдау жасауымен байланысты. Ғалымның келесі келтірген тұжырымдары осы мәселе тұрғысынан ерекше назар аударуға тұрады: «Англия араб атын сатып алып, жүрісті атты жүйрікке салып, тамаша тұқым алып отыр» [187] деп жазады. Яғни, ағылшын халқының шаруалары жылқы малын арабтардан сатып алып, оны будандастырып жақсы тұқым алуға болатынын көрсетті дейді. Зерттеушінің келесі мәліметтері қазақ даласындағы ірі қараның тұқымын жетілдірудегі кемшіліктер мен қалыптасқан үдерістерді талдаумен байланысты. Ғалым нақты дереккөзін көрсетпегенімен, қазақ сиырына шамамен 8 мың жыл. Бұл шамамен неолит дәуірінің басымен мерзімделеді. ХХ ғасырдың басында мұндай мәлімет беріп отырған Әлихан Бөкейхан палеонтологиялық және археологиялық зерттеулермен таныс болған секілді. Себебі, нақты қазба жұмыстары арқылы анықталмаса, мұндай мерзімдеу мәселесі біршама қателіктерге алып баратыны анық. Қазақ жеріндегі сиыр тұқымдарының өте көне дәуірден басталатыны жөніндегі пікірі әлі ғылымда толық шешімін таппаған мәселе. Әлихан Бөкейхан осы жергілікті қазақ сиырын тәрбиелеп, жақсы бұқа салып, тамағын тоқ қылып, қыс жылы қорада асыраса, қазіргі мұжықтар өсіріп отырған «қалмақ сиыры» секілді қызыл, көк түсті асыл тұқымдар ала алатынын айтады. Анығында, қалмақ сиыры деген тұқымның сол кезеңде кең өріс алып өсірілгені, әрі сиырдың бұл тұқымының өте ертеден ақ басталатыны палеонтологиялық зерттеулерден белгілі. В.И. Цалкин қалмақ сиырларына жүргізген археозоологиялық зерттеулерінде аталған сиыр тұқымының өте ірі екендігіне назар аударады [27, с. 109]. Қазіргі таңда да қазақы сиырлардың үлкен еместігі анық. Кейбір сырттан әкеліп будандастырылғандар ғана үлкен. Сонымен қатар, ҚР ауыл шаруашылық министірлігі мемлекеттік субсидия арқылы шетелден ет пен сүт өнімдерін жақсы беретін сиыр малдарын әкеледі. Ғалым қазақ бұқаларының салмағы 100 пұт (1 пұт-16 келі) кіре тартпайтынын, бірақ қалмақ сиырларының осы салмақты тарта алатынын көрсетеді. Әрі қалмақ бұқасы мен қазақ бұқасының базардағы бағасында үлкен айырмашалық бар екенін көрсеткен. Осы жерде зерттеуші қазақ халқының ежелден қалыптасқан шаруашылығында ірі қараның екінші немесе үшінші орында болатыны, далалық аймақтарда өте аз өсіріліп, қолда ғана ұстағанын жазу арқылы, шаруашылық жүйесіндегі жалпы үдерісті көрсетуге тырысқан. Біздің ойымызша, ғалымның осы мысалдары негізінде заман ағымына сай мал түрінің басымдығын арттыруды көздеген секілді. Бұл біріншіден экономикалық тұрғыдан, екіншіден, дәстүрлі шаруашылық жүйесі тұрғысынан қайта қарауды басшылыққа алған тәрізді. Қазақ даласына сиыр малының қайдан келгені туралы энограф Б. Қалшабаева; сиыр малын азырақ өсіреді. Қазақтар арасына бұл кейін келді. Кедейлер жылқыдан гөрі сиырды қалайтын болған. Себебі, сиырдың беретін өнімі көп, ол Сырдария қазақтарына қарақалпақтардан, Шу қазақтарына қалмақтардан келді делінеді [188] дейді. Бұл деректер шындыққа бір табан жақындайды. Өйткені ел арасында сиырды қалмақтан келді деген сөз бар. Көршілес халықтардың қолындағы мал түрлері мен олардың тұқымын мысалға ала отырып, қазақ жеріндегі мал шаруашылығының тарихына үңілу негізінде, мал шаруашылығын жетілдірудің мысалын көрсетуге тырысқан секілді. Осы жерде Әлихан Бөкейхан қазақ қойларының еті бағалы екендігіне назар аударады. Бұл пікірін профессор Кулешовтың деректеріне сілтеме жасау арқылы, қойдың жем-шөбі, жайылымының ерекешілігі етінің сапалы болуына тікелей әсер ететінін көрсеткен [187]. Мал жайылымының маңыздылығын әлемдік қой шаруашылығы бар елдердің мысалында салыстыра талдауы маңызды. Нақты мысал ретінде, Австралия жеріндегі қой шаруашылығының қалай ұйымдастырылатыны, оны тиімді тұстарын қазақ жерінде қолдану қажеттігін көрсеткен. Сол Австралия қойларының еті кеме арқылы басқа елдерге жеткізіліп, уақыттан ұтылатынын, тұтынушы топтың етті бірнеше айдан кейін ғана алатынын көрсетіп, қазақ қойларының тұтынушыға тез жете алатынын, бұл үдерісті дамытса, қой өсіру де жолға қойылып, қазақ жерінде мал санының өсетіні, нәтижесінде экономикаға үлкен серпіліс беретінін жазады. Бұл тұрғыдан біз зерттеуші қазақ малын көршілес және алыс-жақын шет елдердің малымен тұқымдық, анатомиялық тұрғыдан салыстырумен қатар, малды өсіру тәсілдеріне талдау жүргізуін экономикалық негізде кең диапазонда алып қарауын жоғары бағалаймыз. 
Қазақ жерінде мал бағасы, құны, әлемдік нарықтағы бағалануы мәселесі ғалымның жазбаларында әр қырынан көрініс табады. Бұл жердетүрлі зерттеу жұмыстарына араласуы арқылы қазақ даласында малдың тұқымы, анатомиялық ерекшеліктерінсалыстыра қарауына негіз болған. Зерттеуші шет елдік мал бағасы мен тұқымдары туралы мәліметтермен таныс болуы. Осы жағдайды Әлихан Бөкейханның «Қазақ» газетіне жариялаған «Государственни Дума» деп аталатын мақаласынан анық байқаймыз. Мақала құрылымында Мемлекеттік Думаның есебіндегі қателіктер мен қазақ даласында мал санының есебі көрсетілген. Ғалымның келтірген деректердің ескі екендігін айтып, 1916 жылы берілген статистикалық мәліметтер 1913 жылғы ветеринарлық деректерге сүйеніп, жасалғанын жазады. Біздің ойымызша, бұл жерде зерттеуші мал санындағы қателіктерді емес, қазақтың шаруашылықты жетілдіруін айтқысы келген тәрізді. Бұл пікірімізді, Әлихан Бөкейханның мына сөзімен дәлелдей аламыз: «Сиыр мөлшері – мың адамға шаққанда, орыста – 312, ағылшында – 263, Германия – 320, Дания – 758. Ал, қазақта мың адамға – 1750 сиыр. Бұл орыстағы саннан бес жарым есе, еуропадағы саннан 28 есе артық. Мұның бізден мал басынан асырғаны қайсы?» [189]. Байқап отырсақ, негізгі ой статистикада емес, қазақтың жер кеңдігі, мал өрісінің молдығы, сәйкесінше мал саны да көп болуы заңды. Осыны қазақ тиімді пайдалана алса деген оймен ұштасады. Қазақ жерінде мал шаруашылығын даму ісінде жалпы дәстүрлі шаруашылық жүйесіне талдау жүргізіп қана қоймай, оны ғылыми негізде саралау, ғылыми ізденістер нәтижесінде жетілдіру ісіне де көңіл аударады. Осы ойды Н.У. Шаяхметов: Ә. Бөкейхановтың қазақ халқының дәстүрлі мал шаруашылыға жәйлі ғылыми негізделген ой-тұжырымдары бүгінгі күннің талаптарына сай мал шаруашылығын дамытудың өзекті мәселелері бойынша практикалық маңызға ие [190] деп көрсетеді. Бұл бағыттағы ізденістері мен жарияланымдары кеңестік билік орнағаннан кейін, индустрияландырудың алғашқы қарқындары жүргізілетін уақытта жариялана бастаған. 1925 жылы Ташкент қаласында шығатын «Ақ жол» газетіне «Жаңа кітап (ауыл халқы шаруасын қайткенде жөндеуге болады?» атты мақаласын жариялаған. Аталған еңбекте зерттеуші Кекебайұлы атты азаматтың Зубрилиннен аударған еңбекті талдап, жалпы пайдасына тоқталады. Негізгі мәтінде осы малды өсірумен байланысты еңбектегі қолданылуы тиіс мәселелердің қазақ жеріне аздап тиімсіз екендігін айта келе, жалпы қолданыста пайда бар екенін, қазақ жеріндегі жер жағдайына орай жетілдіру қажеттігін негізге алады. Кітаптың тілі түсінікті екенін ескеріп, қазақ балаларына оқу қажеттігін айтады [191]. Ғалымның бұл шағын мақаласы бір кітапты талдап, оны түсіндіру ғана емес, оның пайдалы тұстарын қазақ жерінде ауыл шаруашылығы мен мал шаруашылығын жетілдіру ісінде тиімді қолданылуын қамтығаны анық.
Әлихан Бөкейхан мал шаруашылығын жетілдіру тұқымын ірілетіп қана қоймай, оны ауру-сырқаудан сақтау жолдарын да көрсетуге тырысқан. Ғалым мал ауруларының түрлері туралы жазбалары, автордың бұл мәселемен жақсы таныс екендігін көрсетеді. Мәселен, төрт түлік малдарының түрлерінде болатын ауру түрлерін қазақ арасында қалай атайтыны, оны қазақы еммен емдеу жолдары, аурудан малды сақтау тәсілдерін этнографиялық тұрғыдан да талдауға тырысқан. Біз Әлихан Бөкейханның осы мақсаттағы зерттеулеріне үңіліп, көптеген ауру атаулары мен ауруды емдеу тәсілдері, оның ішінде қазақы ем түрлерін анықтауға тырыстық. Осы жерде ерекше атайтын мәселе, зерттеушінің қазақ ауылдарында мал ауруларын қауіпті санамай, аса қатты мән бермей, ауруды өткізіп алатыны, аурулардың күшіне қарай бірнеше түрге бөлініп кететіні және сол ауру түрлерінің емделетіні мен емделмейтіні туралы ойлары маңызды болып отыр. Бұл ауру түрлерін бүгінгі ветеринарлық ғылымда әлі күнге қауіпті саналуымен ерекшеленеді [16, б. 530-531]. Оның ішінде емделмейтін түрлері ғалымның жазбасынан да кездесіп отыр. Сонымен қатар, қазақ халқы мал басына келген ауыруды уақтылы емдемейтініне назар салған секілді.
Әлихан Бөкейхан еңбектеріндегі мал ауру түрлеріне назар аударсақ. Жылқы ауруы ретінде жамандат ауруын көрсетеді. Жамандат (Anthrax) – бұл бүгінгі халық қолданысында Сібір жарасы деген атпен бегілі. Ал, қазіргі таңда Маңғыстау, Үстірт қазақтары адам мен малға бірдей қатер төндіретін жамандаттың ойық жарасын күміспен күйдіріп, одан соң үстіне құрбақа тартып емдеген. Құрбақа өлер дәрежеге жеткенде, жара уыты қайтты деп есептеген. Малдағы індет жамандат екендігі білінген кезде, оташылар көкбауырдан қан алу шарасын жасаған. Оташы қыр арқадан екі елі төмен, қамшылар жақтағы төртінші мен бесінші сүбе қабырғалар арасына, көкбауырға жеткізе біз сұғып, қан ағызып емдейді. Осы ауырған малдың қанын сау малдың терісі мен етіне сүйкеп жұқтырады. Жамандаттың басты қоздырғышы жануар қанында спора түзетін таяқша тәрізді бацилла (Bacіllus anthracіs) болуы. Әлихан Бөкейхан бұл аурудың табиғат ортасында өте төзімді келетініне назар аударды. Расында да аталған ауру микробтары қоршаған ортада төзімді. Бұл ауру қоздырғышы тек жылқыда ғана болмайды. Ғалымбұл жерде аурудың екі жануардағы мысалымен көрсетеді. Ол жылқыда – жамандат, қойда – топалаң. Ал, шын мәнінде бұл ауру түйеде – ақшелек, қарабез, ірі қарада – қараталақ, адамдарда – күйдіргі, түйенеме деген атпен де белгілі [16, б. 530-531]. Зерттеуші аурудың жұғу тәсілдерін талдағанда адамдардың да қауіпті нысанға айналатынын айтқаны бүгінгі медицина тұрғысынан дұрыс. Себебі, малды күткендерге де бұл ауру қоздырғыштарының жұғу қаупі жоғары. Ғалым осы жерде қызықты мысалдар көрсетеді. Онысы, қазақтардың жазды күні етке құмарлығы. Ал, ауру көбіне жазда шығады. Қысты күні ауру мүмкіндігінше жарыққа шықпайды. Егер шыға қалған жағдайда, зерттеуші айтуынша бірен-саран малды алып тоқтайды. Ал, адамдар осы ауру малдарды сойып, етін қақтап, кептіріп пайдалануға барады. Осы мысал ғалымның зерттеуіне негіз болуы да мүмкін. Ауру малды пайдалану соңы жаппай эпидемияға ұласуы да мүмкін. Шынында, Сібір жарасы Орал және Батыс Сібір аймағында XVIII ғасырдың соңында басталып, жаппай тараған [16, б. 529-530]. Жалпы ауырған малдың етін жеу өте қауіпті болып саналады. Қазіргі таңдада көп жерлерде ауырған малдың етін жемей, өртеп жібереді. Ал, ауру адамдар арасында да кездесуі, аурудың қауіпті екендігін дәлелдей түседі. Әлихан Бөкейхан аурудың малға әсер етуінің үш деңгейін көрсетеді. Біріншісі, мал сап-сау болып тұрып, аяқ астынан жын ұрғандай айналып, тентіреп кетеді де, бар-жоғы жарты сағатта өліп қалады. Бұл өте қауіпті жағдай. Ғалым бұл сәтте малға ешқандай ем қонбайтынын көрсетеді. Екіншісі мал ауырған жағайда ары кетсе 48 сағат өмір сүреді. Бұл кезеңде де малды аман сақтап қалу мүмкін емес. Үшіншісі малдың денесінен томпыйып жара тәріздес түйнек пайда болады. Мұны зерттеуші емдеуге болады деп жазады. Ветеринарлық анықтамалықтарда аурудың осы үшінші кезеңін емдеу тәсілдері күрделірек. Ал, зерттеуші бұл кезеңді қазақ арасында басқаша емдейтінін көрсеткен. Осы жерде ғалым малды емдеу тәсілін сипаттауын қаз-қалпында көрсетсек: «Біздің Қарқаралы, Семей қазағы ісікті тіліп, жалқаяғын сыпырып алып тастап, тіліктің айналасын іреп, теріні көтеріп көпсітіп, еттен айырып, қуысқа насыбайдай етіп уалаған осырақ қоңыздың қатты қанатын салады. Не қолда бар болса, карболкемен тілікті дамыл-дамыл жуады, не карболке қанттай тас күйінде болса, осы тасты ұсатып жараға тығады, алмасты да тығады. Осы үш түрлі емнен де жамандат жазылады» [154, б. 253-256]. Бұдан бөлек ауырған малдың көзін құрту, мал ауырған жерден сақтану туралы ойларын айта келе, өлген малды қалай жою керектігін де назарға алады: «Топалаң-жамандат (мал) өлгенде бүлдіргішіне тимей, етін жемей, терісін, құйрығын, жалын алмай қыртаң, ауылдан жырақ, мал бармайтын жерге, 2 кез құдық қазып, көреледе көп. Қанын, жынын жу, ауру малман жанасқан арқан-жіпті, ер-тоқымды, жүгенді, ыдысты да тазарт. Ауру малмен, өлігімен қатынасқанда қолда, бетте, жүрген денеде, тырнақалды теріңде сызық-жара болмасын. Ауру малға жанасқан сайын қолды сабынмен, алмастың шайындысымен жу. Топалаң-жамандат етін итке салма, ол ит өзі, басы, аяғы қан болып топалаң-жамандатты микробпен жерге жаяды, сауға жұқтырады...» [154, бб. 253-256]. Яғни, Әлихан Бөкейхан мал ауруларының қазақ шаруашылығына зиянын айта келе, нақты сол кезеңдердегі жағдаймен байланыстырады. Бұл мәселені зерттеуші 1926 жылы көтеріп отырғанын ескерсек, кеңестік Наркомзем (народный комиссариат по землепользованию) құрылымында осы мал ауруларын емдеуді жалпы халықтық деңгейде қолға алу керектігін жазады. Бұл халық шаруашылығын жетілдіру ісіндегі маңызды қадам деп айтуға негіз бола алады. Біздің зерттеу жұмысымыздың басты мақсаты ғалым еңбектерінде қазақтың дәстүрлі мал шаруашылығы мен оны дамыту мәселелері. Сондай-ақ зерттеулерінің бір парасы мал аурулары мен оның пайда болуы және емдеу тәсілдері болып табылады. Әлихан Бөкейхан осы мал аурулары туралы жазбасында аурудың түрі, кезеңдері, малдағы аурудың пайда болу белгілерін жаза келе, соңында мысқылды әзіл-мысалмен қазақ арасында ауруды елемеушілікті көрсеткен:
«Қонтай жолдасынан: - Атыңды қайттың? – деп сұрағанда, 
- Құдайға тапсырып қоя бердім, - депті.
- Е, атшың мықты екен, шырақ, жат та ұйықта! – депті.
Таң ата ат жоқ болып шығыпты» [154, б. 256]. Байқағанымыздай, аурудың соңы аттың жоғалуымен, оны емдеуден гөрі жалпы ауыз екі құдайға тапсырдым деп немқұрайлылыққа салуының соңын мысалмен көрсетеді. Зерттеушінің осы мал ауру туралы жазбасы күні бүгінге дейін толық шешімін таппаған мәселенің бірі. Оның үстіне ғалымның зерттеулеріндегі мал шаруашылығы мәселесі арнайы зерттеу тақырыбына айналмай, әртүрлі бағыттары, белгілі экспедициялар шеңберінде қарастырылып, жалпы статистикалық мәліметтерді қарастырумен шектеліп қалады. Ал, ғалымның зерттеулерінде этнорафиялық мәліметтер, белгілі атаулар, диалектикалық атаулар мәселесі өз алдына жеке талдауды қажет етіп отыр. Мал аурулары мен оны емдеу жолдарына қатысты зерттеулерінде бірқатар этнографиялық атауларды кездестіреміз. Оның ішінде мал ауруымен қатысты атаулар: жамандат, топалаң, қоралап, көнек, күйдіргі, қара сүйел, қағынды, қансүйел. Малды емдеумен қатысты мүше, дәрі атаулары: жалқаяқ, алмас-сүлеме, бүлдіршік. Бұл атаулардың бірқатары әлі күнге халық арасында қолданылады.
Мал емдеу мәселесіне салыстырмалы талдау. Әлихан Бөкейханның мал ауруларына қатысты зерттеулері мен келтірген деректерінің аналогиялық ұқсастықтарын этнограф Х. Арғынбаевтың еңбектерінен де көреміз. Әрине      Х. Арғынбаев өз зертеулерінде Әлихан Бөкейхан еңбектерін сол кездегі саясат ықпалына байланысты қарастырмағыны анық. Дегенмен бір-бірінен тәуелсіз зерттеулерде ортақ мәселелер жиі ұшырасады. Оның ішінде мал ауруларының түрлері, халықтық емдеу жолдары және т.б. Х. Арғынбаев қазақ халқында мал ауруларын емдеушілердің: оташы, сынықшы, емсек деп бөлінетінін айтады [26, б. 107]. Бұл аталған екі ғалымда қазақтың мал арасындағы ауру түрлерін және оны емдеу тәсілдерін де өте жақсы білген. Х. Арғынбаев мал емдеушілердің еңбек ақысын халық арасында мал өнімдерімен өтейтінін жазады. Мұндай мысалды Әлихан Бөкейхан зерттеулерінде қосалқы кәсіп түрлерімен айналысқандарға төленетіні кездеседі. Этнограф Х. Арғынбаевтың еңбегінде ғалымның зерттеулерімен ұштасатын тұсы бұл қатерлі індеттер жөніндегі жинаған деректері. Ғалым мал ауруларының ішінде бірқатар қатерлі індеттердің соңы мал өліміне алып келетіні туралы жазбасын жоғарыда айттық. Х. Арғынбаев қазақ даласында ең жұқпалы індеттің бірі топалаң деп аталатынын, қазақ халқы мұны жануар түрлеріне қарай жіктеп, жылқыда «жамандат», түйеде «қарабез», «ақшелек», ірі қарада «қараталақ», «ошақ», қойда «топалаң», «ылаң», ешкіде «шешек» [26, б. 108]. Зерттеуші жазбасында бұл атаулардың толық нұсқасы түйе ауруын сипаттағанда бірдей болып шығады. Ал, жылқы, қой, ірі қараның ауруларында Х. Арғынбаев аурудың синоним атауларын ұсынады. Шамасы, Х. Арғынбаев арнайы этнографиялық зерттеу жүргізіп, соның нәтижелеріне орай, аурудың басқа да локальды, мүмкін диалектикалық түрін де анықтаған болса керек. Дегенмен,  топалаңның адамдар арасында да кездесетіні, әрі оның «күйдіргі», «түйнеме» деп аталатынын айтып, қосалқы мәлімет береді. Топалаң ауруына қатысты этнограф Ә. Төлеубаев: Індет аурулардан алдын ала сақтану мақсатымен қыстаудан жайлауға көшерде кешке жақын екі жерге лаулатып от жағып, малды соның арасынан айдап өтетін болған, мал өткен соң екі отты қосып жіберген. От арасынан малды үркітіп, айғай-шумен айдап өту топалаң ауруы келген кезде пайдаланылған [192]. Бұл емдеу тәсілі бүкіл қазақ даласында кездеседі дегенге илану қиындау. Дегенмен бұл шамандықтан қалған дәстүрге ұқсас секілді. Мал ауруларын емдеу тәсілдеріне салыстырмалы талдау материалдарын ХІХ ғасырда қазақ жерінде болған зерттеушілердің еңбектерінен көреміз. Мәселен, А.И. Добросмыслов ХІХ ғасырда Торғай өңірінің қазақтарында жылқыдағы «жамандат» ауруын қыздырылған темірмен қарып емдеу әдісі болғанын жазады [111, с. 151]. Тура осындай әдіс қазіргі таңда Сырдария өзенінің орта ағысында жылқы малының баурына немесе аяқтарына шыққан жараға осылай таңба басатын темірмен күйдіріп емдейді. Мал ауруы тараған жерден көшу мәселесі Әлихан Бөкейхан жазбаларынан бөлек, басқа зерттеулерде кеңінен қарастырылған. Оның ішінде қой ауруылары кезінде қыстауды немесе өрісті тастап кету мысалдары байқалады. Мәселен, Шу-Талас өңіріндегі қазақтардың жер иеленуі бойынша жүргізілген зерттеулер барысында қойда кездесетін күл ауруын емдеудің қызықты мысалын келтіреді: «Күлден өлген қойдың өкпесін алып, ұсақтап турап, оны қойлардың әрқайсысының құлағының үстіңгі жағының терісін тіліп жіберіп, шеміршек пен тесірінің арасына пышақ ұшымен аздап кеулейді де, туралған өкпенің бір түйірін тығып қояды» [26, б. 51]. Бұл аталған шаралардың барлығы мал басының ауырмауын тілеп отырған халықтың көне сенімдері секілді. Ғалым жазбаларында түйе ауруы топалаңды ақшелек десе, халық арасында қарабез деп атайды. Осы түйеде кездесетін тағы бір ұқсас аурулардың түрін Х. Арғынбаев ел ішінен жинаған материалдарына сүйеніп, «сарысу» дейді [26, б. 117]. Бұл түйе жануарын жаппай қыратын аурулар қатарына жатады. Мәселен, Орынбор облысының шығыс бөлігіндегі қазақтар арасында 1851 жылы осы сарысу ауруынан 11 380 түйе шығын болғаны туралы деректер бар. Бір қызығы, «сарысу» ауруы туралы қазақтар көне заманнан білген тәрізді. Себебі, қазақ фольклорында да бұл ауру туралы мәліметтер кездеседі. Мәселен, Қобыланды батыр жырында:
Тоғай толған жылқымды, 
Жасанған жауға тапсырдым
Желі толған түйемді,
Сарысуға тапсырдым.
Қорам толған ақты қой,
Аш бөріге тапсырдым [193] деген жолдар бар. Байқап отырсақ, бірнеше ғасыр бұрын-ақ, қазақтардың мал шаруашылығында түйе ауруын сарысу деп атағанын, әрі оның түйе үшін топалаңмен тең екендігін көреміз. Түйедегі сарысу ауруынан да қатерлі тағы бір ауру түрі туралы қазақ ауыз әдебиетінде мәліметтер сақталған. Оны халық арасында «қатпа» деп атайды. Бұл ауруды ғылыми тұрғыда жазған С. Сейдалин: «Қатпаға шалдыққан түйелердің ішкен-жегені бойына жұқпай, жүні білтеленіп, қатып-семіп жүреді де, шөп буыны қата келе, ауру әбден асқынған соң, аяқтары мен бауырын ісік шалып, мүлдем тұра алмай жатып қалады» [110, с. 196]. Бұған қарағанда бұл аурудың түйе малына аса қауіпті екенін аңғаруға болады. ХІХ ғасырдағы қазақ даласында түйе ауруларының ішінде ірі қарада кездесетін аусыл ауруының да кездесетіні туралы мәліметтер бар. Х. Арғынбаев түйеде кездесетін аусыл ауруын қазақтар арасында «тілбас» деп атайды [26, б. 119]. Сонымен қатар, түйеде аусылдың теңгедеген де түрі бар. Менімше теңге деп атауы түйенің тілінде теңгедей үлкен дөңгелек болғаннан шығар. Түйедегі аусыл ауруы барлық белгілері бойынша ірі қараға ұқсас келеді, бірақ А.И. Добросмысловтың айтуынша түйедегі аусыл ауруы соңында түйенің табанына түседі [111, с. 150-151]. Яғни, ірі қарааусылмен ауырғанда  көбіне аузынан сілекей ағып, көздері жасаурап алдындағы жем мен шөпке қарамай қояды. Түйедегі аусыл, яғни «тілбас» ауруын ХІХ ғасырдың соңында Түркістан өлкесі туралы зерттеу жүргізген   Л.Ф. Костенко қазақтар арасында қалай емдейтінін жазады: «Табаны түскен түйені емдеу үшін ауру аяқты түйе сүтімен жуып алып, қойдың құйрық майын ерітіп құйған қайыс «етік» кигізіп, жоғары жағын жіліншікке жабыстыра, аяқтан түспестей етіп тігіп тастайды» [194]. Бұл қойдың құйрық майы түйенің денесіне әбден сіңіп аурудың бетін қайтарады деген сөз секілді. ХІХ ғасырдағы қазақтардың мал шаруашылығын дамытуда және оны тұрақты ұстап тұруында аймақтық ерекшеліктер болғаны анық байқалады. Ірі қара ауруларының ішінде Әлихан Бөкейхан «қараталақты» атап өткен. Ол аурудың емдеу жолдары қарастырылмаған. ХІХ ғасырда қазақ даласында ірі қара ауруларының ішінде «мәлік ауруы» деген аурудың тарағаны туралы мәліметтер сақталған. Әрине, Әлихан Бөкейхан мал ауруына жеке зерттеу жүргізбеген болуы мүмкін. Сол себепті, көптеген ауру түрлері зерттеу көкжиегінен таса қалу мүмкіндігі бар екенен жоққа шығармаймыз. Мысалы, сондай аурудың бірі жоғарыда айтқан мәлік ауруы. Аталған ауру туралы ХІХ ғасырдағы мал дәрігері А.И. Добросмысловтың жазбаларында айтылады. А.И. Добросмысловтың жазбаларында 1892 жылы Тоғай облысының 2 уезінде 1820 бас ірі қара мәлік ауруына шалдығып, соның 180 басы өлгенін айтады [111, с. 68]. Осы ауруды сипаттаған А.И. Добросмысловтың берген ақпараттарынан Әлихан Бөкейхан ақпараттарымен өзара ұқсастықтар бар екенін байқаймыз. Х. Арғынбаев мәлік ауруын қазақтар табиғи жағдай деп, ауру малдарды сойып, етін жеп, қан-жынын көміп тастағанын айтады [26, б. 116], ал А.И. Добросмыслов бұл аурудан құтылудың ең тиімді жолы, ауырып өлген малдарды көміп тастап, сол маңайды тастап, ауа көшіп кету керектігін жазады [111, с. 68]. Ғалым бұл жағдайды қойдағы топалаң ауруының мысалында көрсетеді. Аусыл ауруының қой мен ешкіде кездесетін түрін қазақ арасында «сарып» деп атаған. Сарып ауруы туралы алғаш А.И. Добросмысловтың жазбасынан көреміз [111, с. 22]. Ал, жылқының ішегінде болатын ауру туралы 1911 жылы жарыққа шықан А.С. Боштаевтың еңбегінен көреміз. Автор өз жазбаларында қазақтар арасында ішегі түйілген жылқының екі бүйіріне шым (жердің беткі шөп қабаты – Н.Қ.) қыздырып басу арықылы «шым бұрау» салатынын айтады [112, с. 16]. Ал, соңғы уақытта кей жерлерде шым бұраудың орнына темірді қыздырып басады.  
Әлихан Бөкейхан еңбектеріндегі қазақ даласында мал шаруашылығының  дамуы және оны іске асыру жолдарына талдау жасай келе, бірқатар ғылыми маңызды нәтижелерге қол жеткізіп отырмыз. Біріншіден, мал шаруашылығы туралы еңбектеріне тарихнамалық тұрғыдан талдау жасадық. Байқап отырғанымыздай, зерттеушінің еңбектері тарихшы ғалымдар тарапынан кеңінен зерттелген тақырып екендігінде дау жоқ. Этнографиялық тұрғыдан, мал шаруашылығы туралы жазбалары зерттеушілер тарапынан аз зерттелген тақырып. Мұның нақты себептерін айту қиын. Мүмкін, тәуелсіздіктен кейін ғана іргелі зерттеулер басталып, көбіне саяси тұрғыдан талдануына байланысты болуы әбден мүмкін. Себебі, Тәуелсіздіктен кейінгі зерттеулер негізінен Алашорда мәселесіне көп бағытталып, мемлекеттіктің бастауларын реконструкциялаумен байланысты өрбігендіктен, осы тақырыптағы жазбалары зерттеушілер назарына көбірек ілінді. Этнографиялық тұрғыдан ғалымжазбаларының аз зерттелуі, ғалымның бұл тақырыптағы талдауларының көп насихатталмауынан деп білеміз. Зерттеу жұмысының келесі нәтижесі ретінде, ғалымның еңбектеріндегі қазақ этнографиясы үшін құнды болып табылатын мәліметтер кешенін сүзгіден өткіздік. Нәтижесінде, мал аурулары, малдың жасы, мал өнімдері, малдың тұқымдары мен оны баптау және бағу тәсілдері, ауру малды емдеу тәсілдері туралы құнды ақпараттарын сараптап, жүйелеуге тырыстық. Үшіншіден, Әлихан Бөкейханның мал шаруашылығы туралы жазбаларының хронологиялық ауқымы мен оның өз ішінде кезеңдестірілуі қарастырылды. Зерттеу нәтижесі көрсетіп отырғандай, ғалымның мал шаруашылығына қатысты жазбаларының хронологиялық шеңбері ХІХ ғасырдың 80 жылдарының аяғынан басталып, ХХ ғасырдың алғашқы ширегіне дейінгі аралықты қамтиды. Шаруашылық турасындағы жазбалары бірқалыпты диапазонда жарияланбаған. Әртүрлі саяси жағдайлардың себебінінен бұл тақырыпқа зерттеуші араға үзілістер салып қайта оралғанын көреміз. Төртіншіден, Әлихан Бөкейхан жазбаларының құндылығы, оның малды емдеу тәсілдеріне қазақы ем мен ғылыми емдеу арасындағы тиімді жолдарын іздеуге байланысты жазбалары. Бұл тақырыпты ашу үшін, біз салыстырмалы түрде басқа этнографтардың жазбаларына үңіліп, өзара ұқсастықтарын анықтауға тырыстық. Бұдан бөлек, өзі қатысқан экспедициялары, мал шаруашылығы туралы жазбаларының материалдық қоры анықталып, олардың территориялық ауқымы мен қордаланған мәселені ашудағы әдіснамасына да сараптама жасауға тырыстық. 
Әлихан Бөкейханның мал шаруашылығы туралы жазбаларына талдау жасай келе, төмендегідей қорытынды жасаймыз. Біздің диссертациямыз үшін құнды болып отырғаны, ғалымның пайдаланған материалдарының сол кезеңде жинақталуы, нақты нысан, статистикалық мәліметтер кешеніне негізделуі. Әрине, экспедициялардың құрамында 40 тан 200-ге дейін қазақ жерінен шыққан зерттеушілер қатысқаны туралы мәліметтер бар. Ол зерттеушілердің барлығы дерлік ғалым секілді бұл тақырыпты жан-жақты сөйлете алған жоқ. Әрі, зерттеуші өз жарияланымдары арқылы мал шаруашылығы мәселесіне түбегейлі назар аудару қажеттігін мемлекеттік деңгейде көтере білгендігімен де ерекшеленеді. Ғалымның жазбалары қазақ этнографиясы үшін несімен құнды деген сұрақ біздің зерттеу жұмысымыздың барысында үнемі қойылған болатын. Нақты бірнеше материалдарымен сипаттап айтуға болады. ХІХ ғасырдың соңындағы қазақ халқында мал атауларының түрлері, төрт түлік аурулары, өнімдері мен баптаудағы қолданған материалдары. Осы аталған мәселелердің нақты аймаққа негізделіп жариялануы (сол кезеңде жариялануы – Н.Қ.) қазақ этнографиясы үшін құнды болып табылады. Қой және ірі қараға арнап жазған зерттеу еңбегінің құрылымында ХІХ ғасырдағы дәстүрлі мал шаруашылығының Шығыс, Орталық және Солтүстік Қазақстан өңірлерінде даму ерекшеліктері анық көрсетілген. ХХ ғасырдың басында ғалымның қатысқан экспедицияматериалдарына сүйеніп, жылқы шаруашылығы туралы жариялағанеңбекі аз таралыммен шығып, бүгінде сақталмаған. Өкінішке орай, ғалымның бұдан басқа да бірнеше зерттеулері сақталмаған. Әрі олардың бір бөлігі қазақтың мал шаруашылығымен тікелей байланысты. Біз өз зерттеулерімізде ғалымның материалдарына өз деңгейімізде сараптама жасап шықтық. Бірақ, ғалымның бүкіл мал шаруашылығы туралы еңбектері біздің жазған бір тараушаның аясына симайды. Біз соның ішінде маңызды-маңызды дегендеріне ғана тоқталып этнорафиялық талдаулар жасадық. Соның нәтижесінде, жоғарыдағы тұжырымдарымызды келтіріп отырмыз. Бұл ғалымныңэтнографиялық тұрғыдан жүргізген зерттеулері толық талданды деген сөз емес. Мұны жоғарыда айтқанымыздай, әлі де табылмаған қолжазбалары мен аз таралыммен шығып, сақталмаған еңбектері растайды. 


2.2 Әлихан Бөкейхан еңбектеріндегі егін шаруашылығы мәселелері
Қазақ даласындағы дәстүрлі шаруашылық жүйесі ұзақ мерзімдік қалыптасу тарихын бастан өткере отырып, аймақтық ерекшеліктерге сай дамып отырды. Экологиялық-климаттық қолайлы өлкелерде мәдени шаруашылық жүйе жақсы дамыса, гео-ландшафтық құрылымы қаталдау аймақтарда белгілі кедергілерге ұшырап, біршама тұралағаны анық. Зерттеуші қазақ даласындағы егіншілік мәселесіне қатысты жалпы саны 10-нан астам еңбектер жазып, жариялаған. Бұдан бөлек егін саласына қатысты жаңадан шыққан еңбектердің қазақ тіліне аударылып, насихатталу мәселесі де ғалым назарынан тыс қалмаған. Әлихан Бөкейхан осы күрмеулерді шешудің түрлі жолдарын қарастырып, тиімді дегендерін халық назарына ұсынуға тырысқан. Осы мақсатта зерттеулер жүргізіп, жиі насихаттап отырғанын айғақтай алады. Қазақ даласындағы егіншілік Ақмола, Семей, Қарқаралы өңірлеріндегі ерекшеліктері, онда қолданған егін құралдары туралы материалдар. Ғалымның қазақ жеріндегі егін шаруашылығына қатысты жазбалары мен ой-пікірлерін хронологиялық тұрғыдан төрт кезеңге бөлуге болады. Оның біріншісі, егін мәселесі туралы студент кезінде жазған мақалалары. Екіншісі, ғалымның Щербина экспедициясына қатысып, жинақтаған материалдары бойынша жазған дүниелері. Бұл жерде Щербина экспедициясының зерттеу нәтижелері жарияланған Ақмола және Семей облысы туралы IV және XI томдары негізге алынып отыр. Үшіншісі, Әлихан Бөкейханның қазақ даласындағы отырықшылықпен байланысты жазылған мақалаларға жазған жауап хаттарының жарияланымдары. Төртіншісі, зерттеушінің кеңес өкіметі орнағаннан кейін қазақ даласындағы егіншілікті дамытуға қатысты жазған еңбектері және осыған қатысты кітаптарға сын мақалалары құрайды. Әлихан Бөкейхан еңбектерінесәйкес келетін зерттеулерді жұмысымызда салыстырмалы түрде қарастырдық. Ғалымның  жазбаларында келтірілген мәліметтермен ұқсас және айырмашылықтары бойынша талдау жасалды. Егінді баптау, суғарудың күрделі тәсілдері, егін құралдары мен егістік алқабының құнарлығын арттыру, мақсатында жазған дүниелері барлық жағдайда нақты материалдарға сүйеніп жазылған және жерді тиімді пайдалануда жасаған тұжырымдары әлі күнге дейін өзектілігін жойған жоқ. Қазақ даласындағы егіншілікті дамытуға қатысты жазған дүниелері арнайы зерттеу тақырыбына айналмаған. Осы тұрғыдан алып қарағанда, ғалымның жазбаларындағы егіншілік мәселесі, ондағы этнографиялық деректері мен егінді дамытудағы идеяларын қайта талдаудан өткізіп, қазіргі ғылыми көзқарас тұрғысынан пайымдау өзекті. Әлихан Бөкейханның қазақ даласындағы егін шаруашылығы ісіне қатысты жазбаларының хронологиялық тұрғыдан алғашқы қадамы, студент кезінде жазған мақаласынан бастау алатынын жоғарыда атап өттік. Ғалымның зерттеулеріндегі егін шаруашылығы ісіне қатысты мәселелер, аймақтық ерекшеліктер, қарашірік қабатының қалыптасуы, халықтың егінге қатысты көзқарасы, оны игерудегі ұмтылысы қарастырылады. Ең алғаш егін мәселесіне тікелей қатысты еңбегі 1889 жылы «Дала уәлаяты» газетінің №41-42 сандарына «Қарқаралы оязының Қотан Бұлақ, западни Балқаш, Зайсан елдеріндегі егіннің жайы» атауымен қазақ және орыс тілдерінде жарияланған. Зерттеушінің бұл мақаласында екі дәстүрлі шаруашылықты салыстыруымен ерекшеленеді. Біріншіден, қазақ халқының ерте заманнан далалы аймақтың гео-ландшафтына орай мал шаруашылығын дамытуын сипаттай келе, егін шаруашылығын жетілдіру қажеттігі. Егінді дамытудың басты қажеттілігі, соңғы жылдары (бұл жерде ХІХ ғасырдың ағы сөз болып отыр – Қ.Н.) қазақтар арасында малынан айырылып, түрлі жағдайлармен кедейленуінің себебі, халықтың осы жағдайда шаруашылықтың тиімді түрлерімен айналысуға мәжбүрлік туатынын айтады. Осы жерде ғалым Тоқырауын өзеніне қазақтар арасынан алғаш егін салып, оны жетілдірген Тарабай атты кісіні мысалмен көрсеткен. Анығында, аталған азаматтың егін салудағы бастапқы қиыншылығы тұқым табу, оны себу, егінді суғару мен оны баптау, астықты орудағы қадамдары адам төзгісіз екендігін көрсетеді. Әлихан Бөкейханның еңбегімен қатар, Ы. Алтынсаринның Торғай өңіріндегі егіншілікпен айналысқан «Қыпшақ Сейітқұл» әңгімесі де жалпы Ақмола, Торғай өңірлеріндегі ХІХ ғасырдағы егіншіліктің жағдайын хабар береді. Ыбырай әңгімесі белгілі сұлтан Тілеу Сейдалиннен естіген мәліметтер бойынша жазылған. Әңгіме желісінде Сейтқұлдың егіншілік кезінде қолданған құралдары, егінді суғару тәсілдері айтылады [107, б. 29]. Оқиға ХІХ ғасырдың ортасында орын алған. Ғалымның жазбасындағы Омбы уезіндегі алғашқы егін салу кезеңінің басталуын ХІХ ғасырдың екінші жартысымен мерзімдейді. Байқағанымыздай, Әлихан Бөкейхан мен Алтынсарин бір кезеңдегі жағдайды сипаттап тұр. Екі оқиғада да егіншіліктің ауыр жағдайда жүзеге асқаны көрініс тапқан. Біздің түсінгеніміз, ғалым мен Ы. Алтынсарин сипаттаған адамдар егінді өздері бастап, тәжірибе жүзінде жетілдіргені. Басқа да этнографиялық зерттеулер осы Ақмола, Торғай өлкелерімен бір ендікте жатқан Тарбағатай өңірінде басқаша орын алғанын көрсетеді. Мәселен, этнограф М. Егізбаеваның «Тарбағатай өңіріндегі қазақтардың егін салу дәстүрі» туралы зерттеулерінде, аталған аймақтағы қазақтар орыстардың қоныстануына байланысты егін салуды көбейткен деген пікір айтады [38, б. 52-55]. Біз бұл жерде қазақ даласындағы ауа райы өте бір жылы аймақ емес қоңырсалқын климатта болған егіншілкті салыстыра отырып беріп отырмыз. Осы жерде ескеретін бір мәселені келтіре кетсек. Мәселен, Я.Я. Пальферовтың зерттеулерінде жоғарыда айтылған мәселені негізге алынып, сол құбылысты қазақ жерінің бірқатар өлкелеріне жалпы теңеген [195]. Біздің ойымызша, Ы. Алтынсарин мысалға келтірген мәлімет уақытында жалғыз дереккөзі ретінде қаралғандықтан, кейінгі зерттеулердегі тұжырымдар біржақты болғаны анық. Басқа да мысалы ғалымның зерттеулеріндегі ұқсас жағдайлар аталған тұжырымдардың белгілі мөлшерде дұрыстығын растайтын секілді. Бұл жерде аймақтық ерекшеліктер мен саяси жағдайлар ескерілуі тиіс. Зерттеуші өз кезегінде арнайы құрал-саймансыз егінді бірден салып, жемісін көру қиын екендігін дұрыс көрсетіп, оны шешу жолдары мен бірқатар кемшіліктерін тізіп айтқан. Ғалым аталған диханның ұрпақтары да осы кәсіпті жалғастырып, егіннің нанын жеп отыратынын жазады. Біз үшін бұл зерттеудің маңыздысы егін салу әдістері, құрал-сайман түрлері, егіншіліктегі этнографиялық атаулар болып табылады. Егін салудың тәсілдеріне тоқталғанда, негізгі құрал түрлері, егінді суғарудағы тоғанның қызметі, суды байлау тәсілдеріне талдау жасайды. Нақты мысалын зерттеушінің жазбасынан ұсынамыз: «Апрельдің аяғында жатақтар егін сала бастайды. Жаман саймандарыменен солар жұмысты оңайырақ қылу үшін егіндікке құлақтан су жіберіп, босатып алып, жаман тіспенен (соқаменен) жыртады. Сол тіс ұнамсыз, жыртқанда жерді алуға дәйім басып отырмай болмайды. Кедейлер жақсы соқа ала алмайды. Егінді майдалайтын "борана" деген аспапты қазақ білмейді, талды байластырып майдалайды» [165, б. 1-2]. Қазіргі таңда Сырдың орта ағысында айдалған жердің (жыртылған жерді) кесегін майдалау үшін тырманың үстіне бірнеше бөрене ағаштарды салады. Ал, тырма дегеніміз – жыртылған (айдалған) жердің кесегін майдалау үшін пайдаланылатын құрал. Егін құрал-саймандары ретінде соқаның бірнеше түрін айтқан. Оның ішінде қазақтар қолдан жасаған, ағаш томардың имекті түрі, орыстар жасаған темір соқа түрі. Егінді баптаудағы құралдардың қатарынан күрек пен шот аталады. Осы жерде егіншілердің қиналуының бірнеше себебін көрсеткен. Оның ішінде, егіншілікке ешқандай басқа шаруа адамының көмектеспеуі. Мәселен, егіншілермен қатар орналасқан малды ауылдың байлары егінге көмек ретінде малын ұсынбайды. Ал егін бастыруда атын пайдаланса, ақысын үстемемен алады деп жазады. Егіншілердің астығын сатып алушы сарт-ноғайлар өте аз бағамен және айырбас түрімен алатынын да атап өткен. Ғалым жазбаларындағы егіншілік құралдарының басқа да түрлері көршілес аймақтарда қолданыста болған. Әр аймақтың климаты, топырағы әр түрлі болғандықтан, жер өңдеу құралдары түрліше  пайдаланылды. Мәселен, Семей облысында жер 3-4 ат жегілген екі дөңгелекті соқамен жыртылды [196]. Бұл қазақ даласындағы жер бедерінің әртүрлі екендігін білдіреді. Суармалы егіншілікке байланысты пайдаланған жер өңдеу құралдарының екі түрлі сипаты бар: бірінші, топырақтың агротехникалық құрамына байланысты, екінші, құралдың құрылымына байланысты [42, с. 175]. Қазақстан территориясында, оның әр түкпірінде жер өңдеу құралдары әртүрлі аталып (сабан, жер ағаш, тіс ағаш) пайдаланылған. Мысалы, Солтүстік, Орталық, Оңтүстік Қазақстанда - қарағаштан, Жетісу бойында ағаштан, Тарбағатай өңірінде қайыңнан жасаған. Осы құралдарды жасау үшін арнайы ағаш түрлері таңдап алынды. Жер өңдеу құралының бірі соқаны Жетісу бойында - тіс ағаш, Семей облысында қол тіс, Ақмола облысында қол тіс, Маңғышлақта - шоқай ағаш, Қарқаралы уезінде - шойын тіс деп атаған [197]. Яғни, халықтың соқаны қазақ даласында әртүрлі атағанын көріп отырмыз. Ал, Тарбағатайдың терістік бетінде оны жетек ағаш немесе мойынтұрық деп атаған [38, б. 52]. Кетпен жер өңдеу құралдарының бірі. Кетпен мен күректі жергілікті қолөнершілер жасаған. Бұлар тоған, арық қазуға ыңғайлы болды [38, б. 66]. Яғни, қол өнер шеберлері егін шаруашылығының құралдарын жасап беріп отырған. Ал, егіншілер сол құралдармен егістік егіп содан өнім алған. ХХ ғасырдың алашқы он жылдығында Өскемен уезінің қазақтарында егін оратын 17 машина болған [198]. Бұл егіншілік құралдарының жетіле бастағанын айғақтай алады. Егін құралдарының құрамы әр өңірде егіншіліктің дамуына орай әрқилы болған секілді. Себебі, «Сырдария облысындағы жерді пайдалану бойынша мәліметтер» еңбегінде Шымкент уезінде 1906 жылы 23802 шаруашылық егіншілікпен айналысып, олардың құралдарынан бар жоғы 100-ден астам темір соқа мен 45 ағаш тырма анықталған [199]. Әрине салыстырмалы түрде бұл өте аз. Әрі зерттеушінің жазбасындағы қазақ егіншілерінде құралдар жетіспейді деген дерегі шындық екенін айғақтай түседі. 
Еңбекші қазақ үшін маңызды айырбас тауарының бірі бұл шай. Әлихан Бөкейхан өзінің мақаласында қаладағы бағадан екі-үш есе арттырып сататын саудагерлер, аз ғана шай бөлшектері үшін бірнеше пұт астықты алатынын көрсеткен. Солай болғанымен де, шайдың қазақ өмірінде құнды затқа айналғаны анық. Этнограф Д. Қатран: ««Суперстраттық»  құбылыстар - дәмдi  тоқаштар, қант, тәттiлер, шай және соңғы бiрнеше ондаған жылда белгiлi деңгейде көпшiлiк тұтына бастаған арақ-шарапты әкелдi» [45, б. 87-88] деп жазады. Соған қарағанда шай, қант, тәттілер түрлері қазақ даласында сұранысқа ие екендігінен хабар береді. Ал, шайдың Орта Азияға, оның ішінде Қазақ даласына таралуына қытайлар ықпал еткен деген пікірлер бар [200]. Бұл шайды орта ғасырларда тек ауқаттылар ғана ішетін болған. Ал, кейін келе бұл өнімдер қол жетімді болып халық көбірек пайдаланған болатын. XVIII ғ. орта шенінде қытай елшілері Қоқан билеушісі Иранаға «жібек мата мен шай» әкелген [200, с. 56]. Бұл айырбас сауданың жандануына алып келеді. Екі ел арасындағы сауда қарым-қатынасының артуына септігін тигізеді. Е.М. Пещерева шайды Орта Азияға таратқан моңғолдар деген пікірді алға тартады. Бұл деркетер шын мәнінде бізге моңғолдардан келді дегенге сену қиындау. ХІХ ғасырда Маңғыстауда болған Р. Карутц «Қазақтар шайды орыстардан екi есе көп iшедi. Таңертеңгi тамақтануда жетiден он кесеге дейiн iшедi,  оларды шайдан бөлiп ала алмайсың» [201]- деп жазады. Қазіргі таңда қарапайым халық күніне екі-үш рет шәй ішеді. Д. Қатран қазақ жеріне шай дәстүрі үш тараптан, атап айтқанда Оңтүстіктен, Шығыс Түркістаннан және Ресейден тараған деген болжам айтады [46, б. 447]. Бұл деректер шындыққа жанасатыны анық. Жалпы шәйдің кең тарауы оны ішуге арналған ыдыс аяқтар мен оған қатысты бұйымдардың пайда болуына себеп болды. Ғалым егіншілікке қатысты мақаласында шайға тоқталуының басты себебі, шайды сатып алудың айырбастағы эквиваленті ретінде астықты пайдаланғанын көрсету болып отыр. Бұл ХІХ ғасырдағы қазақтың айырбас саудасында аса көп байқала бермейтін жағдай. Халық шаруашылығының басымдығы егін түсімін айырбас саудада қолдануға ықпал еткен тәрізді. Бұл қазіргі күнде де бар дәстүр. Жоғарыда аталған мақаласынан біз егінді суғарудағы «суды реттеу» мәселесі туралы тың деректер аламыз. Мәселен, Әлихан Бөкейхан өзен бастауында тоған жасағанда, оның қанша арыққа баратынын білу керектігі, содан кейін арықтың әрқайсысына реттеуші құрал қою керектігін айтады. Бұл жерде бірқатар өзендердің егін салатын алқаптан төмен жатуы да үлкен ықпал етеді. Осы өзендердің атауларын біз ғалымныңжазбаларынан білеміз. Атап айтқанда: Қараменде, Егіз, Қойтас, Төменбай, Жіңішке немесе Жалаңаш. Бұл өзендер егіс алқабынан төмен орналасқан. Тоған жасау қажеттігі күшейеді. Ал, егіс алқабынан биік орналасқан өзендердің суын пайдалану өте тиімді. Зерттеуші бұл жерде мұндай таулы өзендердің тағаны қатты, тоған жасау қиын екендігін әрі сол кезеңдегі егінші қазақтарда сапалы құрал жоқтығын тілге тиек етеді. Салыстырмалы түрде Н.И. Гродековтың ХІХ ғасырдағы Сырдария өңірі қазақтарының егіс алқабын өңдеу, суғару жүйесін реттеуде еңбекшілер өзара келісіп, әрбір түтіннен бір немесе екі адамнан шығып жұмыс істейтінін мысалға келтіруге болады [108, с. 103]. Бұл әрбір түтіннен шыққан азаматтар сол жерден аққан өзеннің суын бірге пайдаланып, егістік арықтары мен тоғандарын бірге дайындайды деген сөз. Егіншілік халық арасында ғалым атаған өңірлерде кеңінен дамымаса да, қарапайым жатақ үшін пайдалы іс екені даусыз. Мұны жетілдірудің тағы бір жолы, мәселеге саяси көзқараста қарау қажеттігі. Зерттеуші осы жазбасында егіншілікті саяси тұрғыдан қолдау керектігін айтады. Егер халық жиналыстарында егіншілердің арасынан бір би сайланса, егінші қауымның мүддесі қорғалатынын көрсетеді. Өкінішке орай, бұл жағдай оң шешімін таппаған. Ең соңғы мәселе, бұл аталған өңірлердегі егін салудың кері жағы бар екендігі. Қазақтар өзен бойына тоған жасауда көп ағаш кесуге мәжбүр. Әрі тоған бірнешеу болады және жыл сайын жөнделеді. Бұл кезекте есепсіз ағаш кесу кері ықпалын тигізетінін айтады. Ғалым халықтың «су ағашты, ағаштың суды сақтайтынын білмейді» деп жазады. Біздің ойымызша, зерттеуші өз мамандығының нақты пайдасын осы жерде көрсетуге тырысқан. Әлихан Бөкейхан шаруашылықтың техникалық жағдайын білетінін ескерсек, ағаш кесудің кері ықпалы жалпы су жайылымына да зиян тигізетінін есептеумен байланысты болатынын көрсетеді. Зерттеушінің Қарқаралы оязы мен Балқаш, Зайсан өңіріндегі егін ісін сипаттаудағы еңбегінде бірнеше этнографиялық мәліметтерді қолданғанын көреміз. Оның ішінде: әлеуметтік атау ретінде - жатақ, өлшем бірліктері ретінде - тоғыз тақия, кез, егіншіліктегі құрал-сайман мен егінді реттеу салалары - арық, тоған, шот, күрек, соқа, борана аспап [165, б. 3-4]. Аталған мәліметтер бүгінгі таңда халық арасында көп қолданылмайды және бірқатары көнерген сөздер қорына енді. Тоған – Сырдың орта ағысындағы егістік даласында судың деңгейін көтеру үшін, суды тоқтату үшін жасалған бөгет, тосқауыл. Мысалы, қауын мен қарбызды суғарғанда ұзын арықтың басынан аяғына қарай су жібереді. Су басқа егістікке өтіп кетпес үшін, осы арықтың аяғында тоған тұрады. Су арықтың аяғына жеткенде тоғанға тіреліп арық толады. Арықтың соңы (аяғы) толып, ортасынан басына қарай арықтың түбінде қалып, су көтерілмей тұрса, онда арықтың ортасынан тоған жасалады. Өйткені, арықтың бас жағы толып ішпейтін болса, егістік суға қанбай қалады. Егістік суға қанбайтын болса, қауын мен қарбыздың пәлегі (оңтүстік өңірде осылай атайды) ешқандай өнім бермей қалады [174]. Яғни, егістік жақсы өнім беру үшін арық толып су ішу керек. Сонда арықтағы зәк (оңтүстік өңірде осылай атайды) ұзаққа шыдап, егістікті шөлден ұзақ уақыт сақтап, жақсы өнім береді. Егін саласындағы құрал мен басқа да атаулар бүгінге дейін жетіп отыр. Суды реттеу, арнайы тоған салу бұл егінді басқарудың ең өзекті тұсы екендігі белгілі. Егінге суды алып келумен бірге, оны басқару үшін арнайы арықтар арқылы жүйелеу өз алдына өнер ғана емес, үлкен стратегиялық жоспарды талап етеді. Себебі, арықты судың орып кетпеуі (су арықты шайып кетпеу үшін), судың мөлшері, егістік алқабының суды бойына сіңіру уақыты және т.б. мәселелер ескерілуі тиіс. Ғалымның Қарқаралы уезінің қазақтары тоғанды қалай жасайтынын айтқан дерегін басқа аймақтармен салыстырмалы түрде қарастыру қызықты нәтижелерін беретіні анық. Мәселен, Ы. Алтынсарин өзінің «Об орошаемом земледелии в Тургайской области» атты этнографиялық жазбасында суды басқару туралы құнды деректер қалдырған. Онда егістік алқабының жанындағы өзеннен бірнеше арықтар қазылып, барлығы егістіктің биіктеу жеріндегі үлкен орға құйылады. Осы ордан суды «шығыр» арқылы тартып, егістіктің жеке жүйектеріне таратады деп жазған [107, б. 31]. Бұл шығыр арқылы суғару көптеген Орта Азия халықтарында кездеседі. Шығыр арқылы суғару тәсілі Маңғыстау, Сырдария өңірлерінде таралған. Бірақ, мұның өзіндік функционалды ерекшеліктері бар екенін ескеру керек. Мәселен Маңғыстаудағы шығырлар жақын етіп қазылған «қосқұдықта» орнатылады [44]. Яғни, өзенге жақын болса оған көбірек су жиналады, ал шығырмен сол суды егістікке молынан таратуға болады. Ал, Сырдария өңіріндегі шығырдың ерекшелігі, ол мөлшері көп суды басқа арыққа бағыттап, үлкен аймақты суғаруға пайдаланады [43, б. 36]. Шығыр егіншілік үшін ауадай қажет құрылғы. Диханшыда шығыр болмаса, егін суғарылмаса ешқандай өнім болмайды. Сондықтан диханшылар жергілікті жақсы ұсталарға еңбек ақысын беріп, жақсы шығыр жасатып алады. Шығыр – Қазақстан және Орталық Азияда ерте заманнан қолданыста болған, су көтеруге арналған құрылғы. Шығыр халықтық гидротехникалық жүйедегі ең көне инженерлік құрылымының үлгісі. ХХ ғ. бас кезіндегі статистикалық материалдарда Әму, Сыр өңірлерінде шығырлардың жалпы саны 100 мыңнан астам болған деген деректер келтіріледі. Шығырға көлік күші ретінде түйе, өгіз, есек жегілетін. Көлік күші шығырдың үлкендігімен және құрылғы оқтарының айналасының жеңілдігімен айқындалатын. Инженерлік тұрғыдан алғанда шығыр дегеніміз – тісті беріліс арқылы мал күшінің көмегімен, төмен деңгейдегі суды егістік деңгейіне көтеруге арналған қарапайым инженерлік құрылғы [202, б. 705]. Жалпы, шығыр егін шаруашылығы үшін басты қажет құрал. Шығырды ұсталарға үлкен қаражатқа немесе айырбас сауда арқылы жастып отырған. Салыстырмалы түрде суғарудың шығыр арқылы жүргізілуін статистикалық тұрғыдан қарастыратын болсақ, 1870 жылы Түркістан статистикалық комитеті Перовск уезі қазақтарының арасында 1034 шығыр қондырғысын есепке алған [41, с. 62]. Бұл дегеніміз Перовск қазақтары егіншілікпен тұрақты түрде айналысқанын білдіреді. Судың шығырмен шығарылу мөлшері сағатына 60 шелек, тәулігіне 75 мың шелекке тең болған. Мәселен, Қарақалпақтық егіншілер осы әдіс арқылы тәулігіне 6-10 танап (танап - егін егуге жарамды жердің бір бөлігі) егіс алқабын суғара алған [40, с. 36-37]. Салыстырмалы мәліметтер кешені суғару жүйесінің әр аймақтың жағдайына қарай ұйымдастырылатынын көрсетіп отыр. Әлихан Бөкейхан зерттеуінде суғарудың тоған салу арқылы ұйымдастырылатыны көрсетілген. Суару – тау сілемдерінен ағып келетін өзен-жылғалардың, өзендерден тартылған тоған мен арық желілерінің, бастау суларын пайдалануға негізделді. Дәл осы ХІХ ғасырдың екінші жартысында Сыр бойындағы халықтардың суғару, егіншілік туралы зерттеген Ахантаева мынадай деректерді келтіреді «Сырдария бойындағы халықтың суғару жүйесін салуға белсене араласуы егіншілік пен отырықшылықтың маңызының артып келе жатқанын, малшылардың егіншілікке ауысуының болмай қоймайтынын білдіреді [203] дейді. Яғни, осыған қарағанда халықкөшпеліліктен отырықшылыққа дендеп ауыса бастаған секілді. Зерттеушінің егін салу, жер жырту, егінді басқару ісіне қатысты алғашқы мақаласы ғалымның студент кезінде жазылса да, өткір сын, шынайы бағалануымен ерекшеленеді. Қарқаралы уезі қазақтарының егін саласындағы жағдайының келеңсіз тұстарын сипаттаумен қатар, басқа аймақтармен салыстыра отырып, оны реттеу жолдарын да ұсынуға тырысқан. 
Ғалымның қазақ халқының егіншілік ісіндегі орнын анықтау және қазақтардың арасында кімдер жатақ деп аталатыны, әрі отырықшылықтың халық арасында көрінісі туралы жазған мәліметтері біздің зерттеу жұмысыздың негізгі тірегінің біріне айналды. Зерттеуші келтірген нақты деректер мен мысалдар, белгілі аймақтың негізінде жасаған талдаулары мен бірқатар этнографиялық атауларға берген түсініктемелері зерттеу жұмысымыздың мақсатымен тікелей үйлесім табады. Ғалым жатақ сөзінің шығуына назар аударады. Мұнда негізінен жатақ сөзінің жатмақ немесе жатпақ сөзінен шығуы мүмкін екендігі қарастырылады. Қазақ халқында жатақ сөзінің мағынасын көшпейтін, отырықшылыққа негізделген шаруашылықта өмір сүретін халықтарға телиді. Осы жерде жатақ сөзінің астарында тек отырықшы тұрмыстағы халықтың атауына негізделмегенін, оның астарында саудагерлер, көпестер, өсімқорлар, алыпсатарлар, қолөнерші бір сөзбен айтқанда көшпейтін халық аталады. Осы пікірді біз кейінгі кездері жүргізілген зерттеулерден байқаймыз. Мәселен, Ж.К. Қасымбаев жатақтардың малы жоқ халық деп емес, басқа да қолданбалы шаруашылық түрлерімен айналысатын халықтарға телінетінін айтады [39, с. 56]. Яғни, осыған қарап жатақтар қосалқы кәсіп түрлерімен айналысқан деуге негіз бар секілді. Ал, Е.Б. Бекмаханов зерттеулерінен де жатақ ұғымының астарында тек малы жоқ халық деп қарайтынын байқаймыз [24, с. 60]. Бұл біздіңше елдің басына келген жұт жағдайында айтылған секілді. Н.Н. Сорока жатақ ұғымын малы жоқ халыққа теңейтін жалпы қолданыстағы терминнің қате екендігін көрсеткен [204]. Біз үшін жатақ сөзінің отырықшы тұрмыстағы түрлі кәсіппен байланысуы маңызды болып отыр. Әдетте, жатақ сөзінің тек малы жоқ, егіншілікпен айналысатын халыққа телінуі қалыптасса [196, с. 101-102]. Әлихан Бөкейхан жазбаларында бұл сөздің бірнеше ұқсас кәсіп иелеріне қатысты айтылатыны белгілі болып отыр. Ғалым өз қолындағы деректерге сүйене отырып (нақты қандай дерек екенін анықтау қиын, дегенмен өзі қатысқан экспедиция мәліметтері болуы әбден мүмкін – Н.Қ.), Павлодар және Атбасар уездерінің жатақтарына сипаттама жасайды. Мәселен, Павлодар уезіндегі қазақтардың жатақ атануы, тікелей малы мен егініне байланысты өрбиді [101, п. 85]. Ал, Атбасар уезіндегі жатақтардың қолында шағын малы болуымен ерекшеленеді. Әлихан Бөкейхан қазақ даласындағы жатақтардың жалпы экономикалық тұрғыдан бір-біріне тәуелді бола алмайтынын көрсеткен. Біздің ойымызша, жатақтардың өндірген өнімдері нақты белгілі аумақта ғана сұранысты қанағаттандырғанымен, көршілес уездер арасындағы деңгейде сұранысқа ие болмаған тәрізді. Ғалым өзінің «Жатақтар» атты мақаласы негізінен сол кезеңдегі облыстық агрономға (Корнеев) арналған. Мақала қорытындысында, ғалым қазақтардың мерзімді қыстауларының тартып алынуы (Ақмола облысы бойынша – Н.Қ.), әрі олардың далалы аймаққа шегерілуі көп қиыншылыққа алып келетіні туралы айтылады. Оның ішінде мал санының азаюы, малға негізделген дәстүрлі шаруашылықтың бұзылуы, халықтың босып кетуі. Соңында жатаққа айналуы мүмкін. Бұл жерде зерттеуші жатақ сөзін кедей халықпен көрсетіп көшке ілесе алмайтын, тұрмысы төмен шаруалармен (кедей) көрсетіп отырған секілді. Әлихан Бөкейханның жатақ ұғымына берген түсініктемесіне талдауды қорытсақ, аталған ұғымның аймақтық қолданылу ерекшеліктері бар екені байқалады. Қала ұғымында жатақтар саудамен байланысты аталса, далалы өңірде екіге бөлінеді, шағын малы барлар және малы жоқ егінге негізделген шаруашылықты ұстанушылар. Халықтың жатаққа айналуы, кей жағдай ерікті түрде емес, мәжбүрліктен жүзеге асуы мүмкін екендігін алға тартуын да ескеруіміз керек. Зерттеуші Дала облыстарындағы қазақтардың жерді пайдалану туралы материалдар жинау экспедициясына қатысып, соның бірқатар бөлімдерін жазуға қатысқаны белгілі [205]. Осы еңбекте ғалым Ақмола облысындағы Омбы уезінің қазақтарындағы жерді пайдалану және егіншілік мәселесіне талдау жасап, сол кездегі жағдайын сипаттаған. Әлихан Бөкейхан жазбасынан байқалғаны, Омбы уезінде ХІХ ғасырдың соңы мен ХХ ғасырдың басында аталған уезде егіншілік жағдайының нашар дамығандығын байқаймыз. Нақты мысал ретінде ғалым аталған өңірде егін салатын шаруаға екі десятина жер де келмейтінін көрсеткен. Бұл осы жер көлеміне шамамен 11 пұт қана тұқым салынатыны, ал өнімнің жалпы көлемінің мөлшері аз болатынын көрсетеді [16, б. 320]. Шаруаның егін салатын жері екі десятинадан аспағасын одан алатын өнімде аз болатыны белгілі. Бір қызығы, зерттеуші егін көлемінің аздығы жер көлеміне ғана емес, жылқы санына да байланысты болатынын көрсетеді. Бұл жұмыс күшінің жылқымен байланыстылығы, әрі жылқы аз болғанда, егін көлемі де аз болатынын байқатып отыр. Омбы уезіндегі егін салатын халықтар локальды ерекшеліктерге қарай бөлінетіні байқалады. Мәселен, ғалым дерегінде Омбы уезінде солтүстіктегілер егінді көбірек салса, оңтүстіктегілер керісінше аз салатыны айтылған. Егінді жүргізудің механизмі үш түрлі кезеңмен көрсетіледі. Бірінші, шаруа егінді өз күшімен салады, екінші күш көлігінің көмегімен, үшіншісі жалдамалы күшпен жүргізіледі. Осы жерде Әлихан Бөкейхан егіншілер пайдаланатын күш көліктердің сол кезеңдегі бағасын көрсетеді. Бұл жерде негізінен күш көліктерінің жасына қарай бағасы өзгеретіні байқалады. Егін өнімдерінің бағалану мәселесі ХІХ ғасырдың соңында біркелкі болмаған тәрізді. Оның басты себептері егіннің мөлшері, тұтыну көлеміне де байланысты. Ал, өнімнің мөлшерлі анықтамасы да сол кезеңде пұтпен есептелгендіктен өзіндік ерекшеліктері бар болып шығады. Мәселен, Зайсан уезінде ХІХ ғасырдың екінші жартысында бидай қабының салмағы 5 пұт, тары қабы 4 пұт, сұлы қабы 4 пұт болған [98, п. 40-41]. Бұл қаптың ішіндегі өнімге немесе сиымдылығына қатысты болса керек. Ал, өнімдерді тұтынушыларға сату мөлшері бойынша мына деректі келтірсек болады: Тарбағатай өңіріндегі қазақтар 1895 жылы 1691 қап бидай, 208 қап тары, 31 қап арпа, 3027 қап сұлы сатты [100, п. 80]. Бұған қарағанда сұлы мен бидайға сұраныстың жоғары екенін аңғаруға болады. Егіннің даму және қалыптасу құрылымы қазақ жерінде біркелкі еместігі анық. Бұл табиғи-климаттық жағдайға тікелей байланысты. Соңғы кездері (XVIII-XIX ғғ. – Н.Қ.) қазақтар арасындағы егіншіліктің дамуы тарихи-географиялық аймақтар бойынша өзіндік ерекшеліктері бары байқалады. Мәселен, XVIII ғасырдың ортасынан бастап, Қазақстанның оңтүстік өңірлері мен Жетісу өлкесінде егіншілік жақсы дамыған болса, басқа өңірлерде Ресей империясына қосылуымен байланысты дами бастаған [40, с. 33]. Жалпы қазақ даласының оңтүстік өңірлерінде егіншілік жақсы дамыған, ал басқа аймақтар орыс халқына қосылғасын дамыды деу қисынға келмейтін секілді. Әлихан Бөкейхан Обмы уезіндегі қазақтарда Түменде жасалған соқаны 10-15 жылдан аса уақыт пайдалана алатынын көрсеткен. Бір қызығы, Қарқаралы уезіндегі халықтарда металл соқа тапшы болғаны байқалған болатын. Ал, Омбы уезінде жеткілікті болған. Егін салудағы басты жұмыс болып саналатын жер жырту тәсілін ғалым Омбы уезіндегі қазақтарда жер қыртысына қарай ерекше болатынын көрсетеді [16, б. 322]. Мұнда жер жыртуда соқаға үш ат жегілетінін көрсеткен. Егер жер жыртуда топырақ құрамында кесек құрт (шамасы шұбалшынды меңзеген секілді – Н.Қ.) аз болса, жерді тереңірек жыртып, малталау (кесекті майдалау) жұмысын көбейтеді. Бұл егін салғанда, тез тамырлап, бойлап өсуіне бірден-бір себепші көмек болып табылады. Соқаның ХІХ ғасырда қазақтар арасында кеңінен қолданғанымен, аталуында ерекшеліктер бар. Мәселен, Маңғыстау өңірінде соқаны шоқайағаш, Орталық Қазақстанда имекағаш, Жетісу өңірінде тіс немесе тісағаш Шығыс Қазақстанда қолтіс, Оңтүстік өңірлерде қолтіс деп атаған [206]. Бұған қарағанда соқаның тістері үшкір және бір шетіне қырлы болып жасалады. Ал, егін түрлері жердің құнарлығын сақтау үшін кезеңмен және кезекпен ауыспалы түрде себіледі. Әлихан Бөкейхан Омбы қазақтарының егін түрлерінен бидай, қарақұмық, сұлыны атайды. Жер құнарлығын сақтау үшін бірінші бидай, екінші қарақұмық, үшінші сұлы егіледі. Егер жердің құнарлығы нашарлай бастаса, ол аумаққа егін егуді уақытша тоқтатады. Оған себеп өнімді жақсы алу үшін жерді демалдыртып отырады. Оңтүстік өңірлерге бір жыл егін салған жерге, жер тапшы болмаса келесі жылы егін мүлде салмайды. Себебі жердің күші кетіп, дұрыс өнім бермейді. Осы жерде зерттеушіөте маңызды этнографиялық дерек көрсеткен. Омбы қазақтары жерді осы үш түрлі астықпен ауыспалы түрде өңдегеннен кейін, құнарлылық нашарлағанда бос қалдырады. Одан кейін келесі жылы ол жерге бірден  қурай, қияқ, шырмауық, мысыққұйрық және т.б. өсімдіктер қаптап өседі. Ал, бос жерге алты жыл өткенде, шабындыққа жайлы шөптер алмасады. Егер бұл жер 16 жыл бойына бос қалдырылса, өте пайдалы шөптің бірі көде өседі. Көде малға жайлы азықтың бірі. Кейде халық арасында бұл шөпті «ақ от» деп атайды. Бүгінге дейін, көде шөбін шабындыққа қалдырып, күзде орып алу әрекеттері кездеседі. Ғалымның Омбы уезінің қазақтарындағы егін шаруашылығының даму мен жалпы үдерісі туралы зерттеулері бүгінгі күнге дейін өз құнын жоғалтқан жоқ деп айтуға толық негіз бар. Біріншіден, аталған өңірдегі дәстүрі шаруашылық жүйесі қысқа мерзімде пайда болмағаны анық және ол өзінің тарихи сабақтастығын жалғап, өзіне дейінгі шаруашылық үдерісімен жалғасады және кейінгі уақыттағы егін түрлерінің дамуына себепші бола алады. Ғалымның қалдырған этнографиялық деректері әлі күнге дейін халық арасында қолданып отырғанын көреміз. 
Әлихан Бөкейхан Щербина экспедициясының құрамында жүріп зерттеген Павлодар уезі туралы жазбасында Маралды, Баянауыл және Атыбаев болыстарының қазақтарындағы егіншілік жайына тоқталады. Үш болыстағы жазбаларын біз зерттеулерімізде ретімен талдауға тырысамыз. Маралды болысындағы егіншілік туралы ғалым бір қызықты дерек айтады. Онысы аталған болыс тұрғындарының егіншілікпен тұрақты айналысып келе жатқанына 60-80 жылдай уақыт болған. Егіншілік дәстүрінің нақты қайдан келгені, кімдермен мәдени-шаруашылық байланыс жасаудан қалыптасқаны туралы мәлімет жоқтығын көрсетеді. Жергілікті халықтан сұрауына орай, аймақтағы егіншілік орыс жұртынан келуі мүмкін екендігін растайды деп жазады. Егіншіліктің құрылымын сипаттағанда зерттеуші қазақтарды бетеге, көде өсімдіктері өсетін аймақтар таңдалатынын және бұл жерлерде қаратопырақ шіріндісі мол болатынын тілге тиек еткен. Жердің өнімді вегетациялық кезеңін 5-6 жылмен есептейді. Егін салатын жер тозған кезде, ол жерді бос қалдырады. Бірінші жылы тозған жерге қаңбақ пен мысық құйрық өседі. Одан кейін жусан өседі. Қашан сол жерге бетеге мен көде өседі, міне сол кезде жер қайта пайдалануға жарайды. Жердің құнарлығын бұлай талдауын ғалымның басқа да жазбаларынан байқаған болатынбыз. Шамасы жердің осылай реттелуі Ақмола өңіріне тән болса керек. Егін науқаны аяқталғаннан кейін, бидайды тазартуда«суыру» әдісі қолданатынын жазады. Бұл желді күні бидайды суырып төккенде, бос шөп қалдықтары мен жеңіл қиқымдар желмен ұшып кетеді. Егер осы әдісті бірнеше рет қайталаса, бидай тазарып, пайдалануға жарайды [117, б. 269-271]. Яғни, жинап алған бидайдың арасында шөп шалам немесе майда тастар болуы мүмкін. Сол шөп шаламды, тастарды тазалау үшін аздап жел кезінде ашық кең жерге суыру әдісі арқылы тазалайды. Суыру үшін жерден бір-екі метр биіктіктен торкөзді құралдан қоспасыз таза болғанша аздап ысқырып, жел шақырып тұрып бірнеше рет қайталап жасайды. Баянауыл болысының қазақтарында егін салу шаруашылықта жоқ екендігі байқалған. Зерттеуші бұл өңірдің халықтары қатарынан екі жыл Қызылтаудың күнгей бетіне егін салмақшы болып тырысқанымен нәтижесіз аяқталған. Бірқатар Өлеңті өзені бойындағы арықтарды қазақтар қалмақтарға тиесілі деп айтқанын жазады [98, п. 40]. Алтыбаев болысындағы қазақтардың егіншілік шаруашылығы біршама дамыған секілді. Ғалымның аталған болыстың тұрғындарында егінді бастыру туралы біраз тоқталады. Негізгі егінді бастыру әдісі ретінде тік орнатылған бағанға бірнеше атты қатар жегіп, тоқтаусыз айналдырады. Бұл әдіспен күніне 1 десятниа жердің егінін бастырып шығуға болады [98, п. 41]. Яғни, бастырылған егіннен сабағы мен қауызынан астық ажыратылады. Тағы бір қызықты мәлімет, аталған өңірдегі Наурумов атты сарттың егін салу әдісі туралы. Онда жерді жыртуға түйе мен жылқыны қатар пайдаланатынын жазады. Жерді жыртып әрі топырақты майдалап шыққан соң егін себеді. Бір десятина жерге 5 пұт тұқым себеді. Бидайды қолмен ұнға айналдыруда келі пайдаланатынын айтады. Әрине, бұл таза ұн емес, талқан секілді өнім болып шығатыны белгілі. Әлихан Бөкейхан қазақ даласындағы егіннің мәселесі, халықтың осы кәсіп түріне деген көзқарасы, оған қолдау көрсету жолдары туралы пікірлерін ауық-ауық «Қазақ» газетіне жариялап отырған. Соның бірі біз мал шаруашылығы бөлімінде талдаған «Жауап хат» атты мақаласы. Мақала 1916 жылы «Қазақ» газетінің №184 санына «Жауап хат» атауымен жарияланған [207, бб. 4-5]. Мақала мазмұны «Қазақ» газетіннің №181 санына М. Шағырша атты кісінің мақаласына жауап ретінде жазылады. М. Шағыршаның көтергені қазақ халқын күштеп отырықшыландыру туралы мәселе. Ғалымбұл пікірге екі көзқараста жауап береді. Бірінші заң жүйесінде көшпелі құрылымнан отырықшылыққа өтемін десе ешқандай кедергі жоқ. Егер керісінше, қайта көшпелі құрылымға көшеміз десе бұған да кедергі жоқ. Бұл жерде бір отбасы емес, бүтіндей бір ауылдың көлемінде айтып отырғанын ескертеміз. Әрі осы заң жүйесінде Әлихан Бөкейхан алғаш 1822 жылы шыққан заң жоралғысына сілтеме жасап, нақты мына тармақты келтірген: «Көшпелі бұратана егін салғанымен, өзі сұранбай еріксіз мұжық болмайды, һәм өзге сословиеге де, тапқа да жазылмайды» [208, б. 238]. Бұған қарағанда егін салғанымен өзі сұранбай мұжық болмайды деп ескертіп отыр. Келесі заң тармағына сілтеме жасап, мына сөйлемді келтірген: «Мұжыққа жазылған қазақ қайта қазаққа жазылам десе, бұған бөгет жоқ» [209, с. 30]. Зерттеуші екі заң жоралғысында өзі пайдаланған тармақтарды қазақша аударып жазған. Осы жерде ғалымның негізгі ойын түсіну біршама қиынға түсіп отыр. Себебі, бастапқыда ол заң жоралғылары бойынша шаруашылық түрін ауыстыруға заң қарсы емес деген мәселені көтереді. Мақала соңында, егер қолдағы шаруашылыққа негізделсе, осы шаруашылық түрінен айырылмау керек деп жазады. Әлихан Бөкейхан сөз соңында М. Шағырұлының пікіріне сыни көзқараста ойын жазып, бұл мәселені үйде отырып шу шығарумен теңегендей әсер қалдырады. Біздің ойымызша, көшпелі тұрмыстан отырықшылыққа өту, егін салумен айналысуды дұрыс деп тауып, (бұл жерде нақты бір нысан негіз болып отыр – Н.Қ.), шаруашылықтың отырықшы бағытын қолдағанын байқаймыз. Зерттеушінің бұл мақаласына ұқсас пікірді біз Ы. Алтынсаринның жазбаларынан да кездестіреміз [210]. Зерттеуші қазақ халқының отырықшылыққа көбірек көңіл бөлуін талап етуі, қазақ жерінің басқа өңірлеріндегі егіншіліктің даму мысалдарымен де негіздеуі мүмкін екендігін жоққа шығармаймыз. Егіншілік дамыған Сырдария, Жетісу, Оңтүстік Қазақстаннан бөлек, сусыз, тақыр далалы болып келетін Маңғышлақ өңірінде ХІХ ғасырдың аяғы мен ХХ ғасырдың басында жылдан-жылға егін егу дәстүрі дамып келе жатқаны туралы мәліметті айғақ ретінде келтіруге болады [211]. Қазақ даласында кеңес өкіметі орнағаннан кейін де атқарған қызметтерінде жер шаруашылығы мәселесіне көбірек жақындаған. Мәселен, Қазақ АКСР Халық комиссарлар кеңесіне, яғни Н. Нұрмақовқа Әлихан Бөкейханның жер шаруашылығы комиссариатында «істі уақытша атқарушы» қолы қойылып жолданған хат ғалымның 1927 жылы маусым айында Жер шаруашылығы Халық комиссариатында Халық комиссары орынбасары лауазымынан төмен емес қызмет атқарғанын көрсетеді [19, б. 32-33]. Ғылыми зерттеулерде ғалымның аталған қызметте қанша уақыт болғандығы және не себепті бұл қызметтен шеттетілгендігі туралы сұрақтар талдауға түскені белгілі. Осы қызметте жүріп зерттеушінің бірқатар жер шаруашылығына қатысты зерттеулер жүргізгенін назардан тыс қалдыруға болмайды. Мәселен, ғалым 1920-1921 және 1927 жылдары Қазақстан Жер шаруашылығы халық комиссариаты құрылымдарында үзік-үзік жұмыс істей жүріп, бұрындары зерттеулерде дұрыс қарастырылмай жүрген кейбір ауылшаруашылық мәселелеріне назар аударады [19, б. 33-34]. Тіпті оның бірқатарын жариялап та үлгерген. Әлихан Бөкейхан Қазақ АКС құрамынан бөлініп шыққан Қарақалпақ автономиялы облысын зерттеуге көңіл аударып, 1928 жылы Қызылорда қаласында Қазақстан ауылшаруашылығы басылымында: «Қарақалпақ облысының ауылшаруашылығы» атты ғылыми-сараптамалық очерк болып жарияланған. Аталған еңбекте Қарақалпақстандағы мақта шаруашылығы мен екпелі жоңышқаға көшудегі үдемелеі суармалы жер шаруашылығы мәселесіне назар аударады. Ғалым аталған еңбегінде: «Бұл жерде қаракөл шаруашылығына байланысты қатынас мақтаға қатысты алғандағы протекционистік сипатқа ие болуы керек» - деп жазады [212]. Әлихан Бөкейхан жерді тиімді пайдалануда ең күрделі мәселенің бірі болып табылатын  «жердің тозуына» назар аударған. Жердің тозуы бұл егіншілер үшін шешімі қиын мәселе. Әрине, тозған жерді қайта түлетудің ғылыми жолдары көп. Далалық жағдайда жерді қайта өңдеу үшін егін түрін алмастыру маңызды. Бұл мәселені зерттеуші Ақмола облысының Омбы уезіндегі қазақтардың егін салудағы егістікті ауыстыру немесе тұқымды ауыстыру түрін сипаттағанда тоқталған болатын [16, б. 322]. Осы мәселені 1924 жылы «Қосшы» газетінің №509 санына жариялаған мақаласында тағы тоқталады. Мұнда тозған жерді өңдеудің ең тиімді тәсілі жоңышқа егуді ұсынған. Мақала атауы да осыған сай: «Тозған егістікке жоңышқа салсаң, бидай жақсы өседі» - деп аталады. Ғалым мақаласында тозған жерді өңдеген тұрғындарды нақты мысалға алады. Негізгі зерттеу нысаны ретінде сол кездегі атау бойынша Мәскеу губерниясы, Волоколам уездінің егінші тұрғындарын басшылыққа алынған. Әлихан Бөкейхан бұл еңбегінде егін салған қазақ пен орыс халқын өзара салыстырады. Егін шықпай, қиындық туған сәтте екі халықтың да қалай дала кезіп, аштыққа ұшырағанын мысалға алған. Енді жердің тозуы мен оны қайта өңдеуге қатысты ойларына тоқталсақ. Жердің тозуын болдырмас үшін ең қажетті тыңайтқыш бұл қорадағы, яғни малдың қиы деп түсіндіреді. Ал, орыс халқының егіншілерінде қорада жоқ. Себебі, қолдарында мал жоқ. Қазақ даласында мал бар. Қорада жеткілікті сол себепті жерді өңдеуге мүмкіндік көп. Зерттеуші осы жерде қызықты агрономиялық мәліметпен бөліседі. Ол жердің құрамында болатын азот мөлшері. Жердің тозуының басты себебі құрамындағы азот мөлшерінің азаюы. Егер арпа, бидайға азот жетіспесе, онда жұтап, егін нашар болады. Ғалым азоттың малдың қорасында көп болатынын көрсетіп, мысалын мал қора маңындағы қорада төгілген аймақта өсетін өсімдік атаулының бойлап өсетінімен көрсетеді. Ал, егер мал жоқ болғанда қалай өңделеді. Бұл мәселені Әлихан Бөкейхан Волоколам уезіндегі агрономдардың жасаған әрекетімен көрсетуге тырысқан. Осы жерде ғалым: «1892 жылы агроном мұжық қаласына барып, екі қалаға егін мен қабат шөп – жоңышқа егуді көрсеткен. Мұжыққа жоңышқа тұқымын земство берген. Сегіз жыл өткенде Волоколам оязында жоңышқа еккен мұжық қалалары екіден 246 қала болған. Бұл бір ояздың қаласының жүзден 64-і болды. 1900 жылы осы мұжық қалалары 2 жарым миллион пұт жоңышқа алған. Мұның ақшамен бағасы жарты миллион сом болған» [19, б. 406-407]. Бұған қарағанда мұжыққа жердің ең шұрайлысын берген секілді. Ал, енді жоңышқа егудің сырына келсек, мәселенің төркіні жоңышқа жерге азотпен байытуымен байланыстырған. Яғни, жоңышқа егілген жер қажетті азот мөлшерін бойына жиып, басқа астық түрі егілгенде оны қамтамасыз ете алады. Өзі сипаттаған Волоколам жұртының тозған жерге жоңышқа егу арқылы, егістікті молынан дамытып, астық түрін бұрынғы шамаға қарағанда үш есе көп алып, ашаршылықты жеңгенін көрсетеді. Ал, Волоколам уездінің халқына жоңышқа егу арқылы жерді тыңайту әдісін үйреткен агроном деп Әлихан Бөкейхан Зубрилин есімін атайды. Ғалым орыс пен қазақты салыстыра жазған мақаласында қазақ даласында егін жерінің көбі шөлді аймақта болуы, қар мен жаңбырдан келетін ылғалдың бар-жоғы 150-200 миллиметрге ғана сіңуі, амалсыз жерді суғаруға алып келетінін көрсеткен. Ғалымның басты ұсынысы жер өңдеу халық комиссариатына (Наркомзем) егін егетін аймақты сумен қамтамасыз етуіне назар аударып көрсетуімен ерекшеленеді. Біздің ойымызша,екі халықты тегін салыстырмаған. Әрине, ғалым бұл жерде табиғи-климаттық орта, гео-ландшафттық ерекшеліктерді назарда ұстағаны анық. Осы ерекшеліктерді ескере отырып, жер өңдеуді жетілдіруді ұсынады. Басты кемшілік тозған жер емес, оны өңдеудегі су қажеттілігі екенін айтады. Ал, егер жердің тозуы егінге кедергі болса, оны өңдеудің екі шешімін ұсынған. Біріншісі, қазақ даласында көп кездесетін мал қиы арқылы, екіншісі, Волоколам жұртына агроном Зубрилин көрсеткен жоңышқа егу әдісі. Яғни, егінді дамытуда кездесетін кедергілерді шешудің негізгі жолына зерттеуші осы мақаласында нақты мысалды көрсету арқылы дәлелдеген. Осы жерде ғалым мысалмен көрсеткен агроном Зубрилинге тоқталсақ, А.А. Зубрилин Мәскеу губерниясына белгілі агроном. Бір қызығы бұл әулетті «агрономдар әулеті» деп атауға болады. Себебі, А.А. Зубрилинннің ұлы А.А. Зубрилин де кеңестік кезеңде танымал ғалым, агроном, шөптен құралған азық түрлерін дайындау ісінің маманы [213]. Әлихан Бөкейхан ХХ ғасырдың басында Ресей аумағындағы жер өңдеумен айналысқан, мәселеге ғылыми негізде назар аударған ғалымдардың еңбектерімен жақсы таныс болған секілді. Зерттеуші өз мақаласында, егін саласын дамытудың ғылыми негіздемесіне үңіледі. Бұл көрініс ғалымның қазақ даласындағы егін шаруашылығын, жер игеру ісін дамытуға барынша қызығушылық танытқанын дәлелдей түседі. 
Әлихан Бөкейханның ғылыми еңбектерге сын пікір жазу үрдісі бар екенін біз басқа зерттеулерімізде де байқадық. Сондай сын пікірінің бірі егіншілікті дамытуға байланысты шыққан А. Бессердің еңбегі. Аталған еңбек туралы 1925 жылы Ташкент қаласынан шығатын «Ақжол» басылымының №523 санына «Егінді төлдетуге талас» деген мақала жариялап, аталған еңбегінде қазақтың шөлді аудандарында егін егу мәселесін қарастырады. Әлихан Бөкейхан аталған мақаласында А. Бессердің кітабын оқырман қауыммен таныстыра отырып, қазақ жерінде егін егудің тиміділігі мен бірқатар қиыншылықтары туралы мәселе қозғайды. Салыстырмалы түрде Ресейдің Орынбор, Теке, Астрахан өлкесін келтіреді. Бұл жерде аталған аймақтардың бірқатары ол кезде қазақ жері екендігін ескеруіміз керек. Ал, Астрахан өлкесі Бөкей Ордасымен шекаралас аймақ, сол өңірдегі қазақтардың жер өңдеуінің көршілес аймақпен салыстырғандағы жағдайы сараланады. Зерттеуші еңбегінде қазақ егінінің ең басты кедергісі су екенін көрсеткен. Егер егінге күннің сәулесі мен жылы вегетациялық кезең және су керек болса, қазақ жерінде бұл климатқа байланысты әртүрлі. Бұл қазақтың барлық жері сусыз шөлді аймақ деген сөз емес. Қазақстанның шығыс аймақтары, оның ішінде Алтай, Тарбағатай, Алатау, Сарыарқаның көлді аймақтары суға бай екенін атап өтеді. Ал, географиялық-климаттық негізде қазақ жерінің басым бөлігі жауын-шашын және қар суымен қоректенетінін жазады. Осы жерде қызықты гео-климаттық салыстырмалы дерек келтіреді. Мәселен, Ресейдің егін салатын өңірлерінде ылғалдың жерге сіңу тереңдігі 400 мм құраса, қазақ жеріндегі бұл көрсеткіш өте төмен. Оның ішінде Арал өңірінде 100 мм, Астраханға жақын аудандарда 150 мм ғана. Бұл көрсеткіш жақсы өнім алуға үлкен кедергі. Әлихан Бөкейхан атаған географиялық-климаттық келеңсіздіктерді шешудің бірнеше жолын ұсынады. Біріншісі, жерді күзде жырту (аудару) мәселесі. Егер күзде жер жыртылып тасталса, онда қар ұйытқып, аударылған жерге көп тұрақтайды және жақсы сіңеді. Осы мәселені зерттеуші қазақ малшыларына сілтеме жасап көрсетеді. Онысы қазақ жылқышысы байқауы тиіс мәселе, жылқы тебіндеген жерге қардың көп ұйытқыйтыны. Бұл көрініс, сол жерге тоқтаған қардың еріп, ылғалды терең сіңуін қамтамасыз ете алады. Ал, егер жерді де күзде жыртатын болса, қар тоқтауы көбейеді, жауын-шашын көбірек сіңеді. Осылай су мәселесін жартылай шешуге болады. Екінші ұсынысы, жоғарыда зерттеуші басқа да жазбаларында көрсеткендей, егінді ауыспалы түрде басқару (егу). Яғни, үнемі белгілі бір астық түрлерін еге бермей, ауыстырып, мүмкіндігінше арасында шабындық өнімін егуді ұсынады. Егер де осы екі жағдай сақталса, су тапшылығы азаяды. Анығында, ғалымның бұл ұсынысы қазіргі күнге дейін қазақ агрономиясында маңызды болып отыр. Әлихан Бөкейхан осы жерде жер жырту кезінде желдің тұратын бағытын дұрыс көздеуді (аңғаруды) ұсынады. Желдің өті жыртылса (айдалса), қар тез, әрі көп тоқтайды. Нәтижесінде, жердің ылғалы көп болады деген сөз. Қазіргі көзқараспен қарағанда бұл ұсыныстың қаншалықты тиімді екенін бағалау қиын, себебі әдетте желдің өті егінге көп таңдалмайды. Біздің ойымызша сол кездегі жағдаймен есепке алып, халықтың қолындағы құрал сайманы мен егін егетін жерге және табиғи жағдайын негізге алған тәрізді. Ғалым өзі зерттеу жүргізген аймақтар бойынша талдау жасағанын да ескеруіміз қажет. Егер, нысан оңтүстік өлкелер немесе Жетісу өлкесі болғанда, бұл ұсыныстарды қолдану мәселесі басқаша қаралар еді. Мұнда негізгі нысан солтүстік және солтүстік-батыс өңірлер болғандықтан зерттеушінің жерді сусыз жағдайда игерудегі айтқан ұсынысы дұрыс. Мақала қорытындысында, осы мәселелердің Биссердің кітабында жазылғанын тілге тиек етеді. Ғалым айтқан ұсыныстар толық қарастырылмағанымен, ұқсас аналогиялық шешу жолдары болғаны белгілі. Зерттеуші сол шешімдерді біздің табиғат жағдайымызға қарай икемдеу керектігіне назар аударған [19, б. 529-530]. Салыстырмалы түрде сипаттап отырған кезеңдегі (ХІХ ғасырдың екінші жартысы) Торғай өлкесіндегі егіншіліктің даму ерекшеліктері туралы жазылған еңбектердегі деректерді мысалға алуға болады. Мәселен, С.Т. Сейдалиннің 1870 жылы жариялаған «О хлебопашество на реке Тургае» атты мақаласында Торғай даласында егіншіліктің пайда болуымен, онда қолданылған әдістер және еңбек құралдары туралы мәліметтер береді [214].
Әлихан Бөкейхан Биссер кітабына қатысты сын мақаласы жалғасын тапқан. Себебі дәл осы «Ақжол» газетінің №545 санында жоғарыда сөз болған А. Зубриллиннің де кітабына қатысты қысқаша сын мақала жазады [215]. Байқап отырсақ, екі мақала арасы шамамен 3 айға жетпейді. Осы жерде бір мәселені ескеруіміз керек секілді. 1925 жылдары ауыл шаруашылығын дамыту ісіне қатысты ізденістерін кеңейте бастайды. Бір қызығы, зерттеушінің жоғарыда А. Зубриллин кітабына жазған сын мақаласында автордың аты түспей қалған. Бірақ, олқылықты «Ақжол» газеті №547 санында ескертіп, мақаланың «Қыр баласына» тиесілі екендігін көрсеткен. Ғалымның аталған еңбекке сын мақаласына талдау жасайтын болсақ, мұнда шаруашылықтың екі бағыты қарастырылады. Бірі мал шаруашылығы, екіншісі егістік мәселесі. Мақала көлемі өте қысқа, тек кітапты таныстырып, оның кімдер үшін маңыздылығы айтылған. Біз жоғарыда кітаптың толық құрылымындағы салыстырмалы талдауды атап өткен болатынбыз. Өз ойын осы мақаласында тағы қайталап, қазақ баласы үшін бұл кітап абсолютті емес, бірақ ондағы тәсілдерді ұқсас жағдайда пайдалану тиімді деген ой айтады. Әлихан Бөкейханның аталған еңбек туралы екі рет ерекше назар аударып, әртүрлі басылымдарға жариялауы, бұл сипаттағы еңбектің ол кезде өте тапшылығымен ерекшеленеді. Әрі шаруашылықты жүргізуде мұндай нұсқаулықтың көмегі де зор. Зерттеуші А. Зубриллин кітабын орысша жазылған күйі ұсынбаған. Мақаласында аталған еңбектің 1924 жылы Мәскеу қаласында Кекебайұлы деген азаматтың қазақшаға аударғанын көрсеткен. Міне, біз үшін ғалымның әр жылдары бір кітапқа қатысты екі мақала жазуының себебі түсінікті болды. Біріншісі, 1924 жылы «Қосшы» газетінің №509 санына «Тозған егістікке жоңышқа салсаң, бидай жақсы өседі» деген атпен мақала жазып [19, б. 406-407], онда кітаптың құрылымына талдау жасайды. Бірақ, кітаптың қазақшаға аударылғаны туралы жазбаған. Жоғарыда айтқанымыздай, кітапта мысалмен алынған Волоколамск уезіндегі халықтың егістікті қалай дамытқаны талданып, қазақ даласында қалай қолдану керектігі сарапталады. Ал, екінші, біз жоғарыда атап өткен «Жаңа кітап» (Ауыл халқы шаруасын қайткенде жөндеуге болады) деген мақала жазып, мұнда кітаптың қазақша аударылғаны, оны халықтың пайдалануына мүмкіндік туғанын көрсетеді [190]. Жалпы, бұл кітап егін мал шаруашылығын кең көлемде қамтығандықтан біз арнайы тоқталып отырмыз.  Әрі кітаптың нақты агрономдарға қажет екендігіне баса назар аударады. Басқа салаларда да кітаптарды қазақ зиялыларына таратып, оны өңдеу туралы нұсқау жасағанын білеміз. Бұл туралы ғалым өз мақалаларында да атап өткен. Осы мысалдарға сүйене отырып, зерттеуші А. Зубрилин еңбегінің қазақшаға аударылуына себепші болған деп ой түйеміз. Себебі, алғаш бұл кітап шыққанда ғалым еңбекті толық талдайды. Ондағы тәсілдердің қазақ жерінде қолданылу мүмкіндігіне сараптама жасайды. Қазақша аударыла салысымен, оны тағы газет бетіне қайталап жазып, халық назарына ұсынады. Яғни, Әлихан  Бөкейхан агрономияға қатысты А. Зубрилиннің еңбегінің қазақшаға аударылуына тікелей қатысты болып, хабардар болған. Еңбек аударылып, баспадан шыға салысымен, оны кім аударғанын және қайда басылғанына сілтеме бере отырып, газет бетіне қайта мақала жазған. Жалпы, егіншілік кәсіпшілігінде адамдар шаруашылық мақсатта жердің құнарлылығын арттырып, оны тиімді пайдалана білді. Айталық, егіншілік кәсіпшілігі тар мағынасындағы ұғымы еңбек құралдарымен жерді пайдалану болса, ал кең мағынасында жерді кәдеге жаратудың кешенді түрін (суландыру, тыңайту, құрғату) танытты [216]. Жерді пайдалану арқылы халықтың тұрмыс салтын түзеп экономикалық тұрғыдан байытуға болады. Ол үшін жерді құнарлы етіп ұстап, жақсы тыңайтқыштар сеуіп мол өнім алуға негіз бар. 
Тұжырымдарымыздан қорытынды шығарсақ, Әлихан Бөкейхан қазақ жеріндегі егін мәселесі жалпы мемлекеттік деңгейде агрономияны дамытуда ғылыми ізденістер керек екендігіне көбірек көңіл аударған. Бұл мәселені ғалым түбегейлі шешу үшін барлық мүмкіндікті пайдаланған. Оның ішінде басқа жерлерде шығып жатқан жаңа кітаптарды іздеп, талдап, керек жерін қазаққа ұсынып отырған. Баспа беттерінде үнемі егіншілікті дамыту тәсілдері туралы өз ойларын ортаға салған. Дерек көздері көрсетіп отырғандай«Ақжол» газетіне 1924-1925 жылдары жылдары сериялы бірнеше мақаласын жариялаған. Бір қызығы, солардың барлығы да жаңадан шыққан кітаптарға арналады. Біз тек егін мәселесіне қатысты мақаласына талдау жасағанымызбен, басқа мақалаларында көз ауру түрлері, эволюциялық теорияға қатысты, жануарлар дүниесі қалай пайда болғаны туралы палеонтологиялық бағыттағы еңбектерді де назардан тыс қалдырмаған. Зерттеуші егін саласы ғана емес, мал шаруашылығына қатысты басқа тілде шыққан еңбектердің де қазақ тілінде басылып шығуын назарда ұстаған. Мәселен, жоғарыда аталған 1925 жылы «Ақжол» газетінің №554 санына «Жаңа кітап (еңбекші қара шаруа артельдері мен коммуналары)» атты мақаласында Кукунковтың мал шаруашылығына қатысты кітабын М. Жұмабаевтың аударғанын көрсетеді [19, б. 535]. Әрі кітапты мал өсірушілер ғана емес, мұғалімдер мен партия мүшелері де оқығаны дұрыс деп, ауқымын кеңейтіп көрсетеді. Бұдан шығатын қорытынды, ғалым қазақ хақының шаруашылығына тиімді қандай да бір еңбек шықса, тез арада еңбекке талдау жасап, егер пайда тұсы көп болса, қазақ тіліне аудырып басылуына көбірек көңіл бөлген. Бұл біздің жоғарыда егіншілікке қатысты кітаптарда айтқан пікірімізді растай түседі. 
Әлихан Бөкейханның 1925 жылы «Ақжол» газетінің №571, 572 сандарына «Жердің құйқасы» деген атпен екі мақала жариялаған. Мақаланың негізгі мазмұны егіншілікпен тікелей байланысты. Бірінші мақаласында негізінен екі мәселе көтеріледі: бірінші, жердің қарашірік қабатының қалыптасуы, оның пайда болуы және қазақ жеріндегі далалық аймақтың қарашірік қабатының қалыңдығы, екіншісі, қарашірік аз жерді жаңа технология көмегімен өңдеу тәсілі. Аталған мәселелерге жеке талдау жүргізсек, ғалым қазақ жерінің далалы аймақтары деп Омбы, Қызылжар, Троицк, Орск, Орынбор өлкелерін алады.  Ал, шөлді аймақтары деп Алакөл, Балқаш, Арал, Каспий көлдері мен теңіздерінің солтүстік бөліктері алынған. Осы екі аймақтағы шөптің өсу ерекшелігі мен шөп түрлеріне сараптама жасай отырып, атаулар берген. Бірқатар атаулары этнографиялық тұрғыдан қызығушылық тудырады. Зерттеуші талдаған шөп түрлеріне тоқталсақ, далалы аймақтың шөбі адам бойындай болып, қалың өсетінін айтады. Қау-күде деп ғалым жалпы шөп атауын сипаттаса керек. Әлихан Бөкейхан мұндай өсімдікті аймақта қазақ халқында «керала» деп атайтынын жазады. Бұл алқаптан оңтүстікке қарай далалы аймақ жусан мен көкбектіңортасы. Халық ішінде осындай жерді «қара от» деп атайды. Яғни, сусыз далада шөлдің негізгі шөбі осы қара от болады. Зерттеуші аталған аймақтардағы жердің қыртыс қабатына үңіледі. Яғни, далалы-шөлді аймақтан бір сүйем жер қазса, топырақ қара болады. Яғни, қарашірік қабаты жеткілікті деген сөз. Егер, одан әрі тағы бір сүйем қазылса, қарашірік азайып, аздап сұрлана бастайды. Одан әрі тағы бір сүйем қазғанда шөп тамыры жеткенімен, қара шірік тоқтайды. Бұл жер құнарсыз. Яғни, қара шірік жоқ. Топырақ түсі сарғайып, құмдаққа айналады. Әлихан Бөкейхан осы жер қабатындағы шөп тамыры жетіп, қарашірікке айналған қабатты жүн немесе шаш байлаған терідей - құйқа деп атайды. Ендігі мәселе, осы құйқалы қабаттың әлсіреуі, құнарының жоғалуына тоқталады. Бұл мәселені зерттеушінің басқа да ұқсас еңбектерінен көреміз. Онда да осы жердің құнарлы қабатының әлсіреуі сөз болған. Басқа еңбектерінде, яғни зерттеушінің 1925 жылға дейінгі жарияланған мақалаларында жер құнарлығы үшін азот керектігі айтылып жүрген. Бұл жолы ғалым азотпен қатар фосфор, калий және кальций қажеттігін атап өтеді. Әлихан Бөкейхан бұл мәліметтерді бұрыннан білді ме, әлде жаңа деректерді оқу арқылы білді ме ол жағы белгісіз. Зерттеушінің бұрынғы жазбаларында топырақтың химиялық құрамы туралы мәліметтер қалдырмағанына қарағанда, жаңадан шыққан әдебиеттерден танысқан болуы мүмкін. Олай болмаған жағдайда, зерттеуші бұл деректерді бұрыннан білген. Бірақ, қолдану реті болмаған. Яғни, бұл мәліметтерді қолдану үшін мысал әдебиеттер керек. Ал, 1925 жылдары осы саладағы әдебиеттер санының көбеюі, зерттеушінің өзі білетін мәселелерді еркін сөйлетуіне негіз болған тәрізді. Әлихан Бөкейхан жер құйқасына қатысты мақаласында, жердің құйқасынан айырылуы немесе азот мөлшерінің азаюы, егінді тоқтаусыз сала беруден деп көрсетеді. Бұл мысалын басқа да жазбаларынан көргенімізді жоғарыда айтып өттік. Ендігі мәселе, осы құнарсыз, құйқасыз жерді өңдеу тәсілі. Осы жерде ғалым шет елдердегі жер өңдеу тәсілдерін ортаға салады. Өз сөзімен айтатын болсақ: «Білімге жолығып, іс қылған ел – Америка, Еуропа жұрты. Олар құйқаны боршалап, жіліктеп, ішек-қарнын аршып оқып жатыр. Осылардың құйқа туралы білгенінен аз хабар қылайық» [19, б. 538]. Аталған елдерде егіншілік жерді қайта құнарландыру, құрамын өзгерту, құйқасын арттыру үшін мол қаржы бөлетінін ескертеді. Мұнысы, салыстырмалы түрде 20 миллион сом. Зерттеуші осы ақша мөлшерін қазақ жеріндегі мал эквивалентіне салып, келесідей есепке салады: «Америкада құйқаны жаңартуға бір жылда 20 миллион сом ақша ұстайды. 1 қой 10 сом десек, жалпы 2 миллион қой болады. Қазақтың орта ауқатты үйінде 20 қой десек, 100 болыс елдің күйі болады» [19, б. 538]. Әлихан Бөкейхан осы арқылы егінді оңалтуға кететін шығынды есептеуге тырысқан. Бұл жерде ғалым қазақ жерінің белгілі аймағына қатысты және сол аймақтағы мал мөлшеріне негіздеген. Ал, жердің құйқасының нашарлауын, егінді қайталап сала берумен көрсетеді. ХХ ғасырдың бірінші ширегіндегі жағдайларды ескере отырып, егіншілік мәселесіне көп көңіл аударған секілді. Осы кезеңде қазақ даласында бірнеше революция толқыны келгені, азамат соғысы, аштық мәселесі дала шаруашылығын күйзелтіп, егер мұндай толқулар қайталана берсе, халықтың тозып кететінін ескерген. Ал, егін шаруашылығы жаппай халықтың босып кетуінің алдын алады және егінді жетілдіріп, мәдени шаруашылықты арттырса, халық отырықшылыққа негізделіп, экономика тұрақталатынын есепке алған. Осы мәселелерге байланысты зерттеуші үнемі егіншілікті дамыту жолдарын іздеуге тырысады. Әрі, өзінің бұл тақырыптағы мақалаларында егіншілікті халық қана емес билік саласындағы адамдардың да қолдауы тиістігін ескертеді. Ал, өзі тарапынан халық санасына егіншілікпен айналысу қажеттігін үнемі еске салып, ол саладағы жаңа әдебиеттермен таныстыру ісін тоқтаусыз жүргізіп отырған. Тіпті, жерде болатын өсімдік бактериясына дейін талдау, ғалымның бұл істі шындап қолдағанын көруге болады. 
 Әлихан Бөкейхан қазақ малшы ауылдарында, қора-қопсы маңайында және қыстауларда жылдап жиналатан қый болатынын айтып, оны егістік даласына төгіп, жайса, жердің құйқасы қалпына келіп, қара шіріктерге сіңіп, ғылыми тілде айтқанда, жер азотқа тыңайады. Осы жерде зерттеуші тағы бір мәселенің басы ашық күйде қалатынын көрсетеді. Онысы қазақ даласында мал көп дегенімен, отынның тапшылығы. Әрбір қазақ ауылы қысқы отынға малдың қыйы мен тезегін пайдаланатынын айтады. Ал, егер жазғы малдың қыйын толық егіншілікке берсе, қыста отынсыз қалу қаупі бар екендігін де ескертеді. Қазіргі таңда қойдың қиын қорадан тазалап алып, егістік жерге (егістік даласына) төгеді. Күзде немесе көктемде, жерді жыртқанда жердің бетіндегі қый жердің астына түсіп, сол жерді тыңайтады. Түркістан облысының Мақтарал, Сарыағаш, Келес аудандарында қойдың қыйын қойшының қорасынан алдын ала тапсырыс беріп, өздері алып кетеді. Бұл келесі жылы егістік егілетін жерді жақсы тыңайтады. Тауықтың қыйын де дәл осылай үй-үйді аралап жүріп, сатып алады немесе күзде егістіктен жиналған өнімнен (жеміс) беретінін айтып айырбас саудаға алады. 
Әлихан Бөкейханның «Жердің құйқасы» атты сериялы мақалаларына талқылаудың қорытындысын жасайтын болсақ, ғалымның басты мақсаты қазақ даласындағы егіншілік дәстүрді дамыту керектігін айтып отыр. Осы жерде қазақ егіншілігін басқа елдердегі егіншілікпен өзара салыстыруға тырысқан. Негізгі мақсат, қазақ даласындағы егіншіліктің шамасын анықтау, даму деңгейін халыққа ашып көрсету, оның ішінде егіншіліктегі кемшіліктерді анықтап, оны шешу жолдарын анықтау. Келесі мәселе, салыстырмалы түрде алып қараған елдердегі егістікке халық пен қатар, мемлекеттік көзқарас туралы. Себебі, халықтық жұмысты дамыту үшін міндетті түрде биліктен қолдау қажет. Ол құрал-сайман, жерді бөлу, егін тұқымын алу және т.б. Егінші халыққа тарихи санамен тәжірибе жүзінде келген біліммен қатар, ғылыми зерттеу нәтижесінде анықталған тәжірибелерді көрсету. Егіншіліктегі жалпы халық біле бермейтін күрделі био-агрономиялық талдауларды жатық тілмен түсіндіру. Осы мақсат-міндеттерді іске асырудың басты құралы ретінде баспасөз бетін нысанға алады. Бұл, халықтың құлағына жетуге сол кезең бойынша ең тиімді жолы болғанын байқаған. Осы мақсатта ғалым баспасөз бетіне бірінен соң бірі агрономиялық кітаптар туралы, әлемдік тәжірибелер туралы мәселелерді жариялаған. 
Әлихан Бөкейханның егін мәселесіне қатысты соңғы жазбаларына назар аударсақ. Оның бірі кітап сыны туралы. Әрине, мұнда егінге қатысты үлкен талдау кездеспейді. Кітапқа жазған сынында егіншілікте қолданатын сөздің қате екендігін көрсеткен. Бұл 1925 жылы Қызылорда қаласынан басылып шыққан «Теңдік» газетінің мамыр-шілде айында шыққан санында «Жаңа кітап» деген атпен басылып шыққан. Зерттеуші сыни тұрғыдан талдаған еңбек           Н. Островскийдің шығармасы. Қазақша аударған Сапа Жүсіпұлы. Ғалым аталған еңбектің қазақша аудармасына бірқатар сыни пікірлерін жазады. Ондағы аударма сөздерінің қате екендігін, көпшілігі кірме сөз яғни қазақтың төл лексиконына тиесілі еместігіне назар аударған. Міне, осындай сыни мысалдарында егіншілікке қатысты: «Сапа жолдас егін соғатын машина деп келеді. Қазақ егінді соқпайды, бастырады. Бұл арада «егін соққан» деген орыс сөзінің тура тәржімесі ғой. Қазақтың егінін бұршақ соғады. Егін бастыратын мәшине болса да жөн болар еді» дейді [162, б. 228]. Байқағанымыздай, ғалымның егін саласымен жақсы таныстығы және қазақ халқында егін салудағы қолданылатын сөздерді жақсы меңгергендігін байқаймыз. Кітапқа жасаған сынындағы егін мәселесіне қатысты ойы өткір және сол кезеңдегі заман талабына сай жасалған жақсы сыни талдаудың бірі деуге болады. Әлихан Бөкейхан егіншілікті дамытумен байланысты соңғы жарияланымдарының бірі 1925 жылы Қызылорда қаласынан басылып шыққан «Теңдік» газетінің №7 санына «Өсімдік. Өсімдік өмірі» деп аталатын мақаласы [217]. Бұл мақаласында да жаңа кітапты танысыстыруымен байланысты егіншілікті сараптаған. Өкінішке орай, ғалымның мақаласында қандай еңбек сипатталғаны белгісіз. Зерттеуші еңбектің атын немесе авторын атамайды. Шамасы, мақала атауы сол кітап атымен де байланысты болуы мүмкін. Біздің ойымызша, Әлихан Бөкейхан меңзеген еңбек 1925 жылы жарыққа шыққан Е. Зелькиннің еңбегі. Осы аталған автор ХХ ғасырдың 20-30 жылдары егін шаруашылығына қатысты бірқатар еңбектерін шығарған. Ішінде бет саны мен құрылымы жөнінен зерттеушінің сипаттаған еңбекке жақын келетіні «Земельная реформа в Узбекистане» деп аталады [218]. Біз жоғарыда жазғанымыздай, ғалым қазақ жеріндегі бірқатар дәстүрлі шаруашылық түлерін дамытуда маңызды көмекші құрал болып табылатын еңбектерді үнемі бақылап, олардың жарыққа шығуын қадағалаған. Жарыққа шыға салысымен, кітап мазмұнына үңіліп, ондағы қазақ шаруасына керекті мәліметтер қордаланған болса, қазақ тіліне жеңіл тілмен аударылуына мұрындық болған. Бір байқағанымыз, зерттеуші шаруашылық түрі ғана емес, басқа да ғылыми салалары, ағарту мәселесіне қатысты еңбектердің де халыққа ұғынықты түрде жетуіне себепші болған. Әлихан Бөкейхан сипаттаған еңбектің мазмұныны мен жазбасына талдау жасасақ. Бұлеңбектің мал және егін шаруашылығына қатар керек екендігін бірден айтады. Салыстырмалы түрде Голландия, Швеция және Дания елдеріндегі егін мен малды баптаудың ерекшеліктері өнімдерін келтіріп, қазақ жеріндегі шаруашылық өнімдерімен салыстырады. Зерттеушінің келтірген салыстырмалы сандарынан біз өте үлкен айырмашылықты байқаймыз. Жердің құрамы, сапасы және құнарлылығы туралы салыстырулары Украина мен Ресей жерімен қатар салысытырылған. Ғалым Еуропа елдерінің табиғаты егін мен мал шаруашылығына табиғи жағдайда өте қолайлы екендігін жазады. Ғалым осы жерде қазақ даласындағы топырақ құрамына қайта үңіледі. Яғни, жердің құйқасы немесе құнарлығы құрамындағы азотқа байланысты және оны қазақ жерінде далалық жағдайда реттеудің ең оңтайлы тәсілі малдың қорасындағы қыйды пайдалану. Зерттеушінің жазбалары жер өңдеу ісімен байланысты агрономиялық, биологиялық тарихи-этнографиялық тұрғыдан да құнды дүние болып саналады. 
Әлихан Бөкейханның егін шаруашылығына қатысты еңбектерін қорытындылайтын болсақ. Ғалымның зерттеу жүргізіп, арнайы осы тақырыптағы еңбектер жариялауының мақсаты қазақ даласының егінге қолайлы аймақтырын анықтау, ол аймақты толық қолданыс аясына түсіріп, қоныс аударушылар санын азайту болып табылады. Осы мәселені түрлі тақырыпта, бірақ негізгі нысаны егінді көздей отырып, халық санасына терең сіңіруге тырысқан. Зерттеушінің қазақ даласындағы егіншіліктің жағдайына, кемшіліктеріне қатысты жазған еңбектері аса көп емес. Зерттеу барысында, біз оннан астам шығармасын анықтай алдық. Оның бірқатары ғалымның студент кезде жазған еңбектері, енді бір бөлігі Щербина экспедициясы құрамында жинаған мәліметтері, соңғысы кеңес өкіметі орнағаннан кейін жазған мақалалары. Ғалымның егіншілік тақыбырында жазған еңбектерінде қазақ халқындағы егін егудің кемшіліктері көбірек қарастырылған. Қазақ жеріндегі егіншілікке қатысты жазған еңбектерінен қаншалықты нәтиже шыққанын бағалау қиын. Сол кезеңдегі саяси жағдайлар Әлихан Бөкейханның зерттеулеріне тиым салып, еңбектері және әсіресе осы дәстүрлі шаруашылыққа қатысты жазбалары зерттеушілер назарынан тыс қалып қойды. Оның нақты көрінісін әлі күнге дейін егіншілік саласындағы ғалымның еңбектерінің толыққанды зерделенбеуінен көреміз. Сонымен ғалым егіншілікке қатысты жазбаларында ХІХ ғасырдың ортасынан бастап ХХ ғасырдың алғашқы ширегіне дейінгі уақытты қамтыған. Біз зерттеу барысында, осы кезеңдегі басқа да егіншілікке қатысты еңбектердегі мәліметтерді салыстырмалы түрде қарастырып, тұжырымдарының өзектілігіне сараптама жасауға ұмтылдық. Ғалымның егіншілікке қатысты жазған еңбектерінің жалпы саны оннан астам, әрі бірқатары тікелей егін мәселесіне арналмай, тек осы саланы дамытуға қатысты теориялық ойлардан тұрады. Бүгінгі күндегі ауыл шаруашылығын дамыту ісіне де қажетті ой-тұжырымдары жеткілікті.














3 ҚАЗАҚ ХАЛҚЫНЫҢ РУХАНИ МӘДЕНИЕТІ – ҰЛТ КӨШБАСШЫСЫ ЕҢБЕГІНДЕ


3.1 Әлихан Бөкейханның дін ісіне қатысты зерттеулері
Әлихан Бөкейхан - жан-жақты ғалым. Дін ісіне қатысты еңбектерді жазудағы басты мақсаты – қазақ халқын рухани ояту. Қазақ рухани жағынан ешкімнен кем халық емес, алайда отаршылық саясаттың халықтың ұлттық санасын тұншықтырғаны тарихтан белгілі. Ғалымның зерттеулерінде қазақ халқының рухани мәдениеті, дін істеріне қатысты еңбектері бірнеше қырынан қарауға тура келетін ой-пікірлер синтезінен тұрады. Зерттеуіміз барысында ғалымның өзі бірнеше басылымдарға берген мақалалары мен жазған хаттарын, зертеулерін хронологиялық тұрғыдан саралау барысында, дін істеріне қатысты жазбалары (мақалалары, хаттары, зерттеулері) 1989-1926 жылдар аралығында жарияланғаны анықталды. Зерттеуші дін істеріне қатысты мақалаларын сол кезеңдегі қазақ даласына таралған мерзімді басылымдарға тұрақты түрде жариялауға тырысқан. Әлихан Бөкейханның дін істеріне қатысты еңбектеріне отандық тарихшы-ғалымдар тарапынан бірқатар зерттеулер жүргізілгенін диссертацияның кіріспе бөлімінде айтып өттік. Аталған авторлардың еңбектерінедегі ғалымныңдін істеріне қатысты жазбаларын талдасақ. Г. Бисенова Мемлекеттік Думадағы мұсылман фракциясы құрамына енген қазақ депутаттары не істеп, не қойды? – атты мақаласында Әлихан Бөкейхан қатысқан І Мемлекеттік Дума істеріне тоқталып, ондағы мұсылман фракциясының қазақ жеріндегі әлеуметтік жағдайды көтеріп, халық арасында Түркия, Бұхара секілді дін орталықтарында білім алған азаматтардың ағарту саласына жолатпайтыны, мешіттер салудағы жергілікті билік орындарының қарсылығы көп екендігіне тоқталады. Соңында мемлекеттік Думаның таратылуына қарсы Әлихан Бөкейхан бастаған қазақ зиялыларының «Выборг манифесі» аталған үндеуге қол қойылғанына тоқталады [58, б. 55]. Бұл жерде үндеуге Әлихан Бөкейханнан басқада көптеген тұлғалар қол қойған болатын. Д. Қамзабекұлы өзінің Алаш зиялылары дінге қалай қарады? – атты зерттеуінде ХХ ғасырдың басындағы қазақ қоғамында зиялы қоғам екіге бөлінгендігін айтады. Алаштанушы өзнің бұл пікірін Әлихан Бөкейханға сілтеме жасай отырып: «бірінші, 1905 жылдары, тіпті біз шартты түрде межелеген 1911 жылға дейін қазақтың оқыған қауымы әрі-сәрі күй кешкен, ізденген; екінші, басымдылық табиғи түрде Шығыс, яки ислам жағында болған» – деп атап көрсетеді [48, б. 54]. Шығыс жағында болуы Бұхарада оқығандардың қазақ ортасына рухани тұрғыдан жақын болғаннан шығар. Алаштанушы ғалымның өз зерттеулері арқылы жасаған тұжырымдарына сараптама жасау барысында, Алаш зиялыларының керемет дінтанушылар емес, дегенмен, олар мемлекет қанша зайырлы болса да, дінсіз мемлекеттің бір бүйірі төмен түсіп тұратынын ескертті деген қорытынды жасағанын байқаймыз. Д. Қамзабекұлының «Алаш қозғалысы және ислам құндылықтары» [50, б. 18] және «Әлихан Бөкейхан және ұлт руханияты» [47] атты мақалалары да осы мәселеге орай жазылған. Мұның ішінде Алаш қозғалысындағы ислам құндылықтары жөнінідегі зертеуі ерекше назарға ілігеді. Бұл мәселеге біз төменде тоқталатын боламыз. Мақала жалпы қоғамдық ой-пікір негізінде жазылғандықтан, нақты ғылыми талдау жасауға келмейді. А. Сайлаубекқызы «Алаш зиялыларының мұсылманшылдық ұстанымдары» – атты зерттеу мақаласында, Алаш зиялыларының діни көзқарастары туралы мәселеге назар аударған [51, б. 237]. Бұл мақалада жалпы алаш зиялылары дәстүрлі ислам дінінен алшақтамағанын көреміз. Зерттеушінің дін ісімен қатысты бірқатар мақалаларын мысалға келтіре отырып, оның діни сенімге деген дұрыс көзқарасы болғанын, білім мен ғылымды діннен толық бөліп қарастыруға талпынбағанын айтады. Мемлекет ісінде дін мәселесіне біржақты көзқарас болмау қажеттігі туралы ойларын да алға тартқан. А.С. Ісімақова «Алаш зиялыларының діни көзқарастары» - атты мақаласында ғалымның мұсылман съезі туралы жазған 11 мақаласы мен жекелеген діни ахуалдарға қатысты жазбаларын мысалға ала отырып, дінге деген көзқарасы оң жақты болған деп тұжырым жасайды [52, б. 36]. Жас зерттеушә  Д. Мықтыбек «Әлихан Бөкейхан қажылыққа қалай қарады?» – атты информаторлар арқылы естіген деректерін мысал ретінде келтіре отырып, ғалымның қажылық сапарға бара жатқан қазақ азаматтарымен кездесіп, олардың садақа беру істеріне қарап, «...елдегі қазақты тойдырмадың ба!» – [54] деп кейігенін айтады. Зерттеушінің нақты қажылық ісіне көзқарасы туралы пікірін білдірмеген. ХХ ғасырдың басындағы жәдидшілдік қозғалысты сипаттай келе, қазақтың көшпелі тарихына назар аудара отырып, олардың арасындағы исламның синкертикалық негізіне ықыласы болғанын алға тартады. А. Сайлаубекқызы ғалымның дін ісіндегі көзқарасына жасаған талдаулары Мұсылман фракциясына қатысты зерттеу жүргізген Г. Бисенованың ойларымен өзара үндестік табады. Автордың еңбегінде зерттеушінің дін істеріне қатысты ой-пікірлері жеке талданбағандықтан, біздің зерттеу жұмысымызда ерекше тоқталуды қажет етпейді. А. Айталы «Әлихан Бөкейхан мемлекет пен дін туралы» – атты танымдық зерттеу еңбегінде ғалымның дін мәселесіне көзқарастары қарастырылған [55, б. 15]. Алаш қайраткерлерінің көбісі ең алдымен ауыл молдасынан хат таныған. Бұл ауыл молдасынан хат танығандар ислам дінен хабары болған.  Ы. Олжайұлы «Дін таласы» атты зерттеуінде зерттеушінің тәржіме арқылы халық арасында құдайды тану, ондағы адамның ізгілікті жүрегімен тану керектігі, ғылыми түсініксіз дүниені солай екен деп қабылдау дұрыс емес екендігі туралы ойларын талдайды [63, б. 36]. Ы. Олжайұлының жасаған негізгі қорытындысы мәңгілік майданға ұласқан дін таласына тек таным арқылы ғана жақындау мүмкін деген оймен ұштасып, бұл пікірін ғалымның түпкі ойымен байланыстырады.  
Жоғарыда келтірілген тарихнамалық мәліметтер кешенінен зерттеушінің дін істеріне қатысты ойларын әр қырынан қарауға тырысқанын көреміз. Әрбір аталған автор Әлихан Бөкейханның діннен алыс болмағаны, қандай жағдайда да, қазақ халқының сана түсінігінде діңгегінен алыс еместігі, танымына берік орыныққан дүние екендігіне назар аударады. Зерттеулердің барлығы дерлік дін істеріне қатысты көзқарасы тұрғысынан қарастырылған. Әрі барлығында да ортақ ой ұшырасып жатады. Біздің ойымызша аталған зерттеулерзерттеушінің қазақ дүниетанымындағы дін мәселесіне қатысты ойлары мен түпкі көзқарастарын толық ашуда жеткіліксіз болуы мүмкін. Зерттеушілер көбіне ғалымның белгілі еңбектерін шолумен шектелген секілді. Дін істеріне қатысты зерттеулері мен жарияланымдарын талдау барысында, ғалымның дін істеріне қатысты мұралары өз ішінде бірнеше тармаққа бөлініп, ортақ ой-пікірлердің үндесуіне байланысты өзара топталатынын анықталды:
Бірінші, қазақ даласындағы діни сауаттылық мәселесі. Дін мен тұрмыс жағдайының арасындағы келеңсіздіктер. Дін өкілдерінің халықты алдап, дінді рухани емес, материалдық құндылық деңгейіне түсіруі. Дін өкілдерінің діни ұстанымдарды көз бар жерде қолдануы, діни емдеу мен халық емінің өзара ұштасу мәселелері қарастырылады. 
Екінші, Әлихан Бөкейханның дін туралы теориялық пайымдаулары, діннің тарихы, қазақ жеріне ислам дінінің таралу мәселелері, діни сенім мәселесін салыстырмалы ғылыми мысалдармен көрсетуі, дінге деген өз көзқарасы мәселелері жинақталады. 
Үшінші, дін мен заң және дін мен білім-ғылымның  өзара қарым-қатынасы, қазақ даласындағы бірқатар дін өкілдерінің озбырлық істерінің заң алдында жауапсыз қалуы, қарапайым халықтың зардабы туралы мәселелер нақты мысалдармен көрсетілген. 
Төртінші, дін мен саясат мәселесі қарастырылады. Мұнда Бірінші дүние жүзілік соғыс басталар алдындағы патша үкіметінің халықпен арадағы саяси диалогты жалғауға тырысқаны, бірақ барлық шаралардың жасырын өтуі, шындығында халық пен биліктің арасы тым алшақ екендігі, қазақ даласындағы білімді діндар азаматтардың арнайы жиындардан тыс қалуы мәселелері көтеріледі. 
Бесінші, Әлихан Бөкейханның дінге деген жеке көзқарасының өзгеру мәселесі қарастырылады. Мұнда ғалымның 1927 жылы жариялаған мақаласында бұған дейінгі дін істеріне қатысты ой пікірлерімен өзара қарама-қайшылық бар екендігі байқалады. Біз мәселені ғалымның дін мен мектептің арасын ажырату мақсатында жазған пікірі деп түсіндіруге тырыстық. Зерттеушінің көзқарасына саяси қысым да әсер етуі ықтимал екендігін ескергеніміз жөн.
Бірінші, діни сауаттылық, дін мен тұрмысты араластырмау, дін өкілдерінің қулығы, қателігі, халық емі мәселелері. Зерттеуші өзінің «Қ. Оязының моллаларының баяны» атты Омбы қаласынан шығатын «Дала уәлаяты» газетіне 1989 жылы №19 нөміріне жариялаған мақаласында қазақ даласындағы діни сенімнің кейбір ақылға қонымсыз тұстары, діни ұстанымда ғылымнан, таза діни білімнен алыс екендігіне назар аударған [219]. Автор өзінің түпкі ойын бірнеше нақты мысалмен көрсетіп, сол арқылы қазақ даласындағы моллаға (молдаға) деген сенімінң әлі де таяз екендігі, мұның себептері моллалардың өзінің де діни сауаттылығының төмендегімен байланыстырады. Ғалым моллалардың көпшілігі өзге ұлттардан, оның ішінде ноғай, сарт, тәжік ұлтынан болатыны, олардың жергілікті халыққа аса бір жүрегімен жақын тартатынына күмәнмен қарайды. Бұл ойының нақты мысалын Қ. атты жасырын түрде айтылған оязға келген молланың уақыт өте келе саудагерге айналып, халықты үнсіз қанауға түскенін алға тартады. Соңында бұл әрекеті үшін молланың құқық қорғау органының қолына түсіп, істі болуымен көрсетеді. Тіпті кей жағдайда моллалардың жалған дәрігер рөлін де атқарып, халықты алдау-арбауға түсіретінін де айтқан. Осы мысалдар арқылы сол кезеңдегі дін өкілдерін өткір сынға алғанымен, зерттеуші қазақ даласындағы моллалардың барлығы да бұлай емес екендігін, олардың ішінде діни саутты, ғылымнан хабары барлары кездесетінін жоққа шығармайды. Ғалымның дін ісіне қатысты ойларының бір қыры нақты мысал арқылы дін өкілдерінің арам пиғылдарын ашып көрсетуімен ерекшеленеді. ХІХ ғасырдағы діни ахуалды этнографиялық тұрғыдан талдауда еңбектерінің бір қатары дін өкілін нақты мысалмен көрсетуі арқылы ерекшеленетінін аңғарамыз. Дін өкілдерінің даладағы қазақ ауылдарына келіп түрлі зиянды заттар сататыны, оның ішінде тотияйын, темекі секілді заттарды сату арқылы, соңында қазақты қарыз етіп, ақысын үстемемен алатынын да ашына жазған. 
Әлихан Бөкейхан жоғарыда аталған Қ. Оязындағы діни ахуалды әр қырынан сынай отырып, ондағы тұрғындар арасындағы қарым-қатынас, отбасылық жағдайы, жұбайлық әдептер, ондағы өрескел қателіктер мен қатігездіктер туралы мәліметтерді газет беттерінде ашық жазған. Мәселен, «Қ. Оязының қызметтегі қазақ адамдарының бір қылған ісі» атты Омбы қаласынан шығатын «Дала уәлаяты газетінің» 1989 жылы №22 нөміріне жариялаған мақаласында молла тақуалардың арамза қылығы туралы мәселені көтерген [220]. Ондағы үлкен қажы азаматтың бірнеше әйел алудағы қазақы әдептен озып, бас-көз демей алып қашу арқылы, қарапайым халықты басынуы, кейін, осы ісі үшін жауапқа тартылып, соңында жауапкершіліктен құтылып кеткенін мысалға ала отырып, «... дінді мазақ еткендерің емес пе?» – деп қарсы сұрақ қояды. Байқағанымыздай, зерттеушідін мәселесін саясатпен араластырмай, таза, рухани мақсатта қолдану керектігіне назар аударған. 
Қазақ халқының ішкі құрылымындағы қарым-қатынас, адами қасиеттер, халықпен билік адамдарының халық пен дін өкілдерінің психологиялық өлшемі ғалымның мақалаларында өте көп жарияланған мәселелердің бірі десек қаталеспейміз. Мәселен «Қарқаралыдан хат» атты Омбы қаласынан шығатын «Дала уәлаяты» газетінің 1900 жылы №18 нөміріне жариялаған мақаласында автор халықты қанаушылардың арасында дін өкілдерінің өте көп екендігіне назар аударған [221]. Онда Қарақаралы қаласында белгілі, елге сыйлы деген түрлі баспалдақтағы дін өкілдері халық арасындағы ауыртпалық кезеңін өз пайдаларына орай пайдаланып, сатылымға шыққан заттарын бірнеше үстемемен сатқанынашына жазады. Біздің ойымызша зерттеуші өзінің бұл мақаласында халықтың назарын осындай әділетсіз істерге аудару арқылы, дін өкілдерінің барлығы бірдей жағымды бола бермейтіні, оның іші ала-құла, уақыт сыны мен заман ағымына орай өзгеріске түсе алатынын көрсеткісі келген. Елге сыйлы деп жүрген көзі ашық дін өкілдерінің де өз қылықтарын өздеріне әшкере ету арқылы, кінәсін түсіну, мұндай жат қылықтарға бармауын қағаз бетінде ескерту деп те қабылдағанымыз дұрыс. 
Зерттеуші арнайы мақала түрінде ғана емес, жеке жазған хаттарында да дін істеріне тоқталып, ондағы діни ахуал, келеңсіздіктер мен кемшіліктер, тиімді тұстарына талдау жасаған. Мәселен өзінің «Ашық хат қажыларға» атты 1900 жылы 25 мамырда Омбы қаласынан жолдаған хатында қажылық сапар мен оны іске асырудың тиімді тұстары, қажылық сапардың ауыртпалықтары, жолдағы азапты жеңудің тәсілдеріне тоқталады. Автор қазақ қажыларының ақпарат көздеріне бей-жай қарайытыны, соның себебінен қиын жағдайға тап болатынына назар аударған. Мәселен Әлихан Бөкейхан Семей қаласынан 100-120 кісі қажылыққа аттанып, оның бәрі де Севастополь қаласында оба ауруына байланысты карантинге жабылып, оқшауланғаны, бірқатарының қашып шығып сапарын жалғастырамын деп қиындық үстіне қиындық тапқанын айтады [16, б. 221]. Ғалым бұл жерде қазақ қажылары карантин шараларын ескермеді немесе орыс шенеуніктеріне сенбеген секілді. Автор өз хатында қазақ қажыларына газет беттеріндегі аурулар, олардың басты ошақтары туралы мәліметтерге назар аудару керектігін, ол аурулардың соңғы кездерде көптеген адамдардың өмірін жалмағанын нақты факттер арқылы көрсеткен. Мақала құрылымында діни парызды орындаудағы олқылықтар сарапталып, оны шешудің жолдарын іздегені байқалады. Біздің ойымызша автор қазақ халқының діни амалдарды орындауда барынша сақтыққа жол беру керектігін басты назарда ұстаған сыңайлы. Түптің түбінде бұл ойдың негізі жалпы халықты зобалаңнан сақтау жатқанын аңғару қиын емес. 
Зерттеуші дін істеріне қатысты еңбектерінде имамның білімділігі, ақылыдығы, сұңғыла әрі зерек ойлы болуы, жергілікті халық жағдайын ескеріп, саналы түрде баға бере алуына назар аударған. Мәселенғалым өзінің 1905 жылғы «Семипалатинский листок» газеттің №11 нөміріне «Из мусульманского мира» атты шағын ғана мақаласында қазақ имамының бойынан табылуы тиіс қасиеттерге талдау жасайды [163, б. 55]. Мысал ретінде Семей қаласында қаза болған Ягуд Ишимов атты имамның орнына жаңа имам сайлау үшін жоғарыда аталған қасиеттер ескерілетінін айтады. Ал, дала қазақтарында көбіне Бұхарлық имамдардың дәурені жүретіні, оларлың діни істерді жүргізуде бірқатар кемшіліктерге ие екендігі де көрсетілген. Мәселен, Бұхар имамдарының басқа тілдерді үйрену, ғылымға көңіл аудару секілді мәселелерде көп артта қалғананын айта келе, бұл жағдай қазақ үшін пайдалы емес деп тұжырымдаған. Бұл туралы В.И. Козодой «Далле указывает, что они хоть и читают Коран, но не понимают его, потому что он написан на арабском языке» [222, с. 46]. дейді. Зерттеу барысында байқағанымыздай, Әлихан Бөкейхан дін істеріндегі ғылым мен білімнің алатын орны, әрі дін ісіндегі қатаң қағида шеңберінен шығудың жолдарын іздеуге тырысқан. Автор өзінің түпкі ойларын халық жүрегіне жеткізуде барынша нақты мысалдар көрсете отырып, өзінше талдау жасайды. Әрі мұндай пайымдауларын екі тілде қатар жазу арқылы, жариялауға тырысқан. Шамасы зерттеушініңбұл әрекеттері тек дала қазақтары ғана емес қалалық тұрғындар, ағарту өкілдерінің де назарын аудару, мұндай күрделі іске қоғам болып жұмылу қажеттігін түсінгендіктен жасалған. Әрі мұндай шараларын сол кездің басты ақпарат көзі болып табылған газеттер арқылы насихаттаған. Ғалымның дін істеріне қатысты еңбектерінің ішінде халыққа түсіндіру мақсатында арнайы жазылған мысал мақалаларының басты бағыты халықтың дінге сауатты қарауын, түсініктің фанатизмнен алыс болуын көздеген секілді. 
Әлихан Бөкейхан дін істеріне қатысты жазбалары мен еңбектерінен көбіне қазақ даласындағы моллалардан, дін өкілдерінен сауаттылықты, шыншылдықты, пайдалы істерді сұрайтынын көреміз. 1913 жылы шыққан «Қазақ» газетінің №11 санында «Молларға» атты шағын мақалыснда көрініс табады. Автор мақаласында Қостанай уезіндегі екі діни қызметкер поптың жергілікті мұжықтарға көмек көрсеткен, ашыққан халықты жарылқап, дәрігерлер шақыртып, байлық иемденген моллалар мен дін өкілдеріне осы істен сабақ ал деп нұсқайды. Зерттеушінің бұл бағыттағы жазбалары діни ахуал, дін істеріне қарсы емес, керісінше халық пайдасына қарай жұмыс жасауға шақырған үндеуге жақын секілді. Бұлай деуіміздің себебі осыған ұқсас мақалалары мен хаттарында дін өкілдерінің халықтың рухани құндылығы мен келешек өмірге деген сенімділігін оятуға тырысу. 
Батыс Қазақстан аумағындағы дін өкілдері дінді жамылып, саяси ойындарда жүретінін ғалымтікелей фактілік мақалаларында ғана емес, басқа авторлардың жазбаларын аудару арқылы да көрсетуге тырысқан. Мәселен, 1913 жылы «Речь» газетінен аударып басылған «Орал депутаты Ф. Еремин хаты» атты еңбегінде мынадай қызықты жайытты баяндайды. Бірнеше орыс поптары Орал қаласынан 20 шақырым жерде орыс қоныс аударушыларына монастырь саламыз деп, үкіметтен ақша сұрайды. Соңында бұл жерден монастырьға жер сұрайды. Ол жердің өзін-өзі қамтамасыз етуі үшін қосымша күш және адамдар жіберуін сұрайды. Соңында тізімде ешқандай орыс қоныс аударушылары, монастырь, жер де жоқ болып шығады. Ал қағазда бәрі дұрыс. Тек жергілікті байлар өзара бөліске түсірген тәрізді [162]. Ғалымның бұл шағын аудармасы арқылы қазақ халқының арасындағы дін өкілдерінің билікке жақын жүріп, қарапайым халықты алдауы мүмкін екендігін байқаймыз.  
Қазақ халқындағы медициналық сауаттылықтың ішінде дәстүрлі ем жолдары, халық емінің бірқатар кемшіліктерін дін өкілдері өз пайдасына қарай пайдаланатыны туралы зерттеуші өзінің «Аңқау елге арамза молда» атты мақаласында тоқталады Мұнда қазақы емнің ішіндегі, рухани, жан ауруын емдеудің далалық тәсілі болып табылатын, көне замандардан бастау алатын, шамандық сенімдермен өзара астасып кететін «бақсылық» туралы мәселе көтеріледі [223]. Қазақ этнографиясында бақсылық емі туралы, мұның тарихи сабақтастықтары, орындалу механизмдері, бақсылықтағы фольклорлық сарынның орны, емдеу тәсілінің трансормациялануы туралы зерттеулер көп. 
Әлихан Бөкейхан бақсылықты жақтап, не даттап пікір білдірмеген. Тек осы қасиетті дін өкілдерінің теріс пиғылдары үшін пайдаланытыны туралы, оның соңы қарапайым халықты алдауға әкеліп соғатынын айтады. Мәселен автор қазақ даласындағы түйсігі төмен, оқу-білімнен әрі, діни түсініктерді тар ой шеңберінде пайдаланудың мысалын Нұржан баласы атты кейіпкермен көрсеткен. Бұл жерде Нұржан баласын сынға алмаған, керісінше қазақ хақының күнделікті тұрмысындағы ысырапшылдық сөз болған. Мақалада діни сенімдердің кей жағдайда халықтың қараңғылығымен ұштасып, басқаша сипатқа ие болып, мұндай істе елдің табиғи кең пейілділігінің кері тұстары бар екендігін жоғарыда айтқан «ысырапшылдықпен» көрсетуге тырысқан. Бірінші топтамада қарастырылған мәселелерді сараптай келе қорытынды жасайтын болсақ. Жоғарыда аталған басылымдардағы зерттеулерінде дін істеріне қатысты мынадай мәселелерге назар аударған: дін өкілдерінің астыртын саудаға үйір болуы, медициналық тұрғыдан сауатсыздығы, молдалардың ішінде халықты алдауға бейім тұратын қуларының кездесуі. Жиынтық ретінде ғалымның пікірі дін өкілдерінің сауаттылығы, адалдығы, халықпен өзара тығыз қарым-қатынас ұстануы және дін мен ғылым-білімнің өзара байланысты болуы айтылады. 
Екінші, Дін туралы теориялық пайымдаулары, діннің тарихы, қазақ жеріне таралу мәселелері,  ғылыми мысалдар, ғалымның дінге деген өз көзқарасы. Әлихан Бөкейхан 1900 жылы Омбы қаласынан шығатын «Дала уәлаяты» газетінің №10 нөміріне өзінің «Сурат кофейнесі» атты жариялаған мақаласында дін туралы түрлі ғылыми пікірталастарды әңгіме мысал түрінде сипаттап, діни түсінік, құдайды тану туралы өз пікірін ұсынады [16, б. 183-187]. Автор онда құдайды әр халықтың түсінігіндегі сипатына талдау жасаған. Мәселен Африка халықтарындағы затқа сену, оның ішінде фетишизм [224], тотемизм [225] сенімдерін Үндістан халқына тән (және басқа да көрші халықтарды қоса алғанда – Н.Қ.) Брахмаға сену, Индуизм діні [226], Брахма құдайдың адамды жаратуы, оның құрметіне салынған храмдардың қасиеттілігін, еврей (жебірей – Ә.Б.) халықтарының иудаистік сенімдері, Иерусалим қаласының қасиеттілігі, құдайдың еврей халқын жан-жаққа шашыратуының діни түсіндірмесі бар екендігін, италяндық поптың католик дініннің қасиеттілігін айтуымен, протестант діні өкілінің өз сенімдерін алға тартуымен, түрік азаматының исламды алға мадақтауымен, мұсылман санының көбеюімен өзара салыстырады. Зерттеуші әлемдік дәстүрлі діндерді сол дін өкілдерінің ұстанымдары арқылы салыстыра отырып, соңында мұны ғылыми тұрғыдан түсіндіру қажет екендігіне назар аударады. Автор өз пікірін нақтылай дәлелдеу мақсатында Қытай ойшылы Конфуций шәкіртін пікірталас алаңына шығарып, оның келтірген мысалы арқылы дін таласына түсіндірме енгізуге тырысқан. Бір қызығы ғалым дін таласындағы түрлі факторларды ескере отырып, ортақ шешімді географиялық, физиалық құбылыстар негізінде сауатты саралайды. Мәселен күннің шығып, батуы жөніндегі жеке аймақтық ой шеңберіндегі таласқа ғылыми түрде күнді жердің айналуымен түсіндіре отырып, осы пікірді құдай сеніміне әкеліп тірейді. Құдай сенімі бұл әр аймаққа жеке бөлініп, құдайды өз меншігіне айналдыру қате екендігін, жаратушы күштің бұл ұғымнан өте жоғары, терең санада жатқанын, оны түсіну үшін де тар қапас, тар шеңбердегі сенімнен шығып кең ауқымда ойлау қажеттігіне назар аударады. Әлихан Бөкейхан дін таласы туралы бұл ой қорытындысын 1913 жылы «Қазақ» газетінің №1,3,4 нөмірлеріне тағы да аздап түзетіп жариялаған. Онда тура осы пайымдаулар мен мысалдар айтылып келіп, соңында Балқан жеріндегі соғыс мәселесіне назар аударады. Әрі дін туралы көзқарас біржақты болмау керектігі, қатаң қағида тұрғысынан қарастырылмау қажеттігі айтылады. 
Ислам дінінің қазақ халқының арасына таралу тарихы, оның ішінде солтүстік өңірдегі халықтарға исламның әсері туралы мәселелерде зерттеуші өзінің терең білімділігін көрсетеді. Мұндай пікір айтуымызға басты себеп, Әлихан Бөкейханның 1905 жылы Семипалатинский листок атты газеттің №11 нөміріне «Из мусульманского мира» атты мақаласымен қатар жарық көрген «Ответ г-ну Н. Д-ву» атты еңбегі дәлел бола алады [163, б. 56]. Мақала құрылымында автор Н.Д. деген бүркеншік атпен берген азаматтың (қазақтан шыққан отставкадағы офицер Жетпісбаев – Джетпысбаев сөз болып отыр – Н.Қ.) мұсылман дінінің таралу тарихын жазба деректерге, оның ішінде Әбу-Жүсіп-Әл Канди жазбасына сүйеніп айтқан пікірін жоққа шығарады. Зерттеуші дін істері мәселесін қазақтың көне шежірелік тарихы, халықтың жүріп өткені жолы мен жекелеген тұлғалардың бейнесін талдауда да көп пайдаланған. Бұл жерде дін істерінің ішінде дін өкілдерін өткір сынға алады. Негізгі нысан ретінде қазақ халқының тарихын білуде, оны дұрыстап халыққа ұғынықты етіп насихаттауда дін өкілдерінің құлықсыздық танытанын, әрі бұрмалап, кей жағдайда қараңғы түсінікпен дінді тықпалап, қазақ тарихын жоққа шығаруға тырысатындарын ашық түрде айтады. Автор бұл пікірін 1913 жылы «Қазақ» газетінің бірнеше санында көрсеткен. Мәселен аталған газеттің №2 нөмірінде шала моллалар мен қожалардың «Тарих не керек..? Ол не айтады дейсің, әншейін өтірік, ертегі ғой..! Тарих Мұхаммедтің сөзі емес, оны оқып-білу қажет емес!» [120]. – деген сөздерін нақты көрсете отырып, қазақ даласындағы дін өкілдерінің қазақ тарихымен өзара үндеспейтінін көрсетуге тырысады. Бұған қарағанда молдалар қазақ тарихын білмейді немесе білседе шариғат заңдары мен ислам дінінен төмен қоятынын көрсетеді. Керісінше тарихтың халық үшін пайдасы «Тарих не айтады? – десеңіз оның айтатыны мынау: біздің бұрынғы бабаларымыздың кім екендігі, олардың дүниеде ен істеп, не бітіргендігі, қандай қуаты барлығы, ол қуатты не орынға жұмсағандығы, істеп жүрген ісінің қайсысынан пайда, қайсысынан зарар көрегендігі, бұрынғы бабаларымыздың досы, дұшпаны кім екендігі, не себеппен бағы тайғандығы және соған ұқсас істердің барлығын тарих сөйлеп түсіндіріп тұрады» [120]. Әлихан Бөкейхан тарихтың қажеттігін осылай ашық, саналы түрде көрсетумен қатар, дін өкілдерінің «Құдай не жазса, соны көреміз!» – пессимистік сипаттағы жұбаныштарының дұрыс еместігін ашық жазған. Автордың тарих пен діннің өзара үндестік табуы үшін қандай шаралар қажет, дін өкілдерінің қазақтың көне тарихынан хабардар болу қажеттігін, өзінің осы аталған мақаланың жалғасы болып табылатын «Қазақ» газетінің №3, 5, 7, 9 нөмірлерінде жариялаған. Онда қазақ тарихын түсіндірудегі бірқатар қателіктердің орын алатыны, шежіре мәселесінің қазақтың жеті атаны білу дәстүрлерімен өзара ұштасып кететіні, бұған дін өкілдерінің қызығушылықпен қарайтынын ескереді. Мәселен қазақ тарихын түсіндірудегі бірқатар қателіктер қатарында қазақ пен қырғыз халқын екі бөліп қарау керектігі, қазақ халқының арғы шығу тарихын түсіндіруде Шыңғыс ханнан да бұрынғы қазақ тайпаларынан бастау алады деген пікір, қазақ сөзінің шығу төркіні, қазақ сөзінің «кайсак-хайсақ» сөзінен шығады деген түсінік, аңыздан үш жүздің пайда болуы. Осы қателіктерді зерттеуші өз мақаласында жан-жақты талдау жасауымен ерекшеленеді. Тіпті, бірқатар қате пікірлерге бұлтартпас дәлелдер келтіре отырып, ол тұжырымдарды халық санасына терең сіңіруге тырысқанын да көреміз. Біздің ойымызша ғалым «Қазақ» газетінде мұндай мақалалар тізбегін жариялауының түпкі мәні дін мен тарихты бір арнада түйістіру. Дін өкілдерімен өзара диалог қалыптастыру, жергілікті автохтонды халықтың өзіне дейінгі көне шежірелік, ауызша және жазбаша тарихын дін өкілдерінің тар шеңбер аясындағы түсіндірмелерінен арашалау болған. 
Қазақ даласындағы діни сенімнің дұрыс болуы, таза ақылмен шешілуі, дін істерінде адалдық орын алуы турасындағы пікірлері дала қазақтарының сұранысына орай жазылған секілді. Әлихан Бөкейхан өзінің «Қазақ»газетіне 1916 жылы жариялаған «Рамазан айы жақындаған тақырыпты» атты мақаласында діни парыздарды саралай отырып, соңында бұл талдаулары қазақ азаматының газет бетіндегі сұрауына орай деп көрсеткен [17, б. 345-347]. Автор рамазан айының қазақ халқында ерекше құрметпен аталатынын айта келе, осы айдағы халыққа діни тұрғыдан парыз етілген нәрселерді талдап, түсіндіреді. Оның ішінде зекет беру жолдары, зекетті жаппай молларға, мешітке ғана емес, жастардың біліміне қажетті, ғылым игеруге деген ниеттеріне орай берсеңдер тіпті дұрыс дей келе, мұны нақты шариғат сөздерімен де дәлелдеуге тырысқан. Зерттеуші діни амалдарды білім-ғылыммен ұштастыру мақсатында көп еңбектенгені анық байқалады. Осы мәселені шешуде діни оқуларды да меңгерген тәрізді. Бірқатар еңбектерінде нақты Құран сүрелеріндегі аяттарды көрсетуімен ерекшеленеді. Дін тақырыбында сөйлеуде Құран аяттарыннан мысал келтіруі, ғалымның тек саяси ғана емес діни сауатты болғанының бір айғағы деп түсінеміз. Нақты құран аяттарынан мысалы «Бөкейліктердің муфтилікте қалуы» атты мақаласында анық көрініс табады. 
Шариғат істеріне қатысты зерттеулерінде дінге деген көзқарасын анықтауға болады. Ғалым мұны өзінің аударма еңбектерінде байқатады. Мәселен 1924 жылы шыққан «Сәуле» газетінің №4 санында жарияланған «Жынның моншасы» [227] атты Қырым әңгімелерінен аударған еңбегіндеимамның жыннан құтылуы, ұстаның жынмен достығы туралы мәселелер көтеріледі. Жалпы жындар ислам дінінде үш түрге бөлінеді. Қазақ этнографиясында жын мен дәруіште арасында, жын мен бақсылар арасында достық болатыны туралы зерттеулер бар [228]. Мұның көбі бақсының зікір салу сәтінде экстазға түсіп, жынмен тілдесуі туралы да мәліметтер бар. Біздің ойымызша Әлихан Бөкейхан бұл аудармасы арқылы екі дүниенің бар екендігін еске түсіреді. Осы жерде назар аударатын бір мәселе бар. Ол мақал соңында «Құдай бар жерде, жын бар, қараңғы бар жер де жарық бар...» – деп аяқталуы, жарық пен қараңғыны халықтың болмысымен салыстырмалы түрде қарауымен көрініс табады. Яғни, халықтың сенімінде екі дүниені де құрметтеу қажет, адал іске көңіл аудару, бұл жерде жасаған жаман істерің өзіңе қарсы әсер етеді деп түсінуге итермелейді. Екінші жағынан алғанда, ғалым дін істеріне қатысты зерттеулерінде үнемі ғылым мен білім мәселесін салыстырып қарауы. Қараңғы мен жарық мәселесін білім-ғылым мен қараңғылық, сауатсыздық мәселесімен қатар қоюы да мүмкін екендігі. Қалай болғанда да, автор аударма мақаласында бірнеше ойлардан синтездеп, халықтың рухани дүниесіне әсер етуге тырысқанын көреміз. 
Екінші топтамада қарастырылған мәселелерге қорытынды жасайтын болсақ, зерттеуші бұл жерде діни сенімге ғылыми тұрғыдан түсінік беруге тырысқаны байқалады. Ғалымның пікірі аударма түрінде болғанымен, сол еңбекті тауып аударуы әрі оны халыққа таратып жариялауы бұл ойымызды қуаттай түседі. Ислам дінінң халық арасына таралуы, қазақ тарихы мен шежіресінің дінмен байланысы, дін өкілдерінің қазақ тарихын білуге құлықсыз келуі, ғалымның дінге деген өз көзқарасы, оның ішінде Рамазан айы туралы жеке зертеу жасауы қарастырылады. Біздің ойымызша Әлихан Бөкейхан бұл зерттеулерінде діни сенімге деген өзінің жеке тұлғалық көзқарасын аңғартуға тырысқан секілді. Ол құдай бар деген түсініктің әрбір халықтағы мысалын, мысалмен көрсете отырып, соңында оған ғылыми түсінік беруге тырысқан. Ғалымның ішкі жан дүниесіндегі дінге деген сенімі толерантты болуы да мүмкін. Себебі еңбектерінің көбі ғылым мен білім, сауаттылық тұрғысынан қарастыруы, әрі дін өкілдерінің де ғылымға мойын бұру қажеттігін үнемі қайталауы осыны аңғартатын тәрізді. 
Үшінші, дін мен заң, дін мен білім-ғылымның  өзара қарым-қатынасы мәселелері. Патшалық Ресей империясының құрамындағы барша халықтардың әскери міндеткерлік мәселесінің құрылымында дін істерінің орны туралы ғалым терең ой елегінен өткізіп жазады. Мәселен мұсылман халықтарына Ресей империясының әскери басшылығы біржақты көзқараста емес екендігі, мұсылман халықтарының ішкі ерекшеліктерінің екінші орында қалып қоятыны туралы пікірлері «В мире мумульманства» деген басылымда Санкт Петербург қаласынан 1911 жылы «Заметки читателья (По поводу устава о воинской повинности)» деген атпен жарық көреді [162, б. 347-350]. Әлихан Бөкейханның бұл жазбасында Мемлекеттік Думаның қате жүйесі, ондағы провинциалды халықтарды шет қақпайлау ісінің орын алатыны, мұсылман халықтарының құқықтық ережелері мен мүмкіндіктері туралы пікірлер орын алады. Қазақ халқының заң шеңберіндегі іс әрекеті, халықтың мұң-мұқтажының әділ төрелікпен шешілуі, қарапайым халық пен билік өкілдерінің өзара түсіністігі, арадағы диалог мәселесі Әлихан Бөкейханның 1913 жылы шыққан «Қазақ» газетінің №11 нөмірінде «Қазақтың муфтилік мәселесі» атты мақаласында көрініс табады [229]. Автор мақала құрылымында қазақ халқының XVIII ғасырдың бірінші жартысындағы тарихи жағдайлары, Әбілхайыр ханның ант беріп, араға 50 жыл салып Уәлидің ант беру мәселесі, ХІХ ғасырдың бірінші жартысындағы хандықтың жойылып, орнына аға сұлтандық қызметінің келуін саралап келеді де, осы кезеңде аға сұлтандардың биліктен айырыла бастағанын муфтилікпен байланыстырады. Мәселен қазақ даласындағы дау-жанжалды шешуде аға сұлтанның билігі емес, оның уезді қарайтын муфтилік биліктің шешімі жоғары тұратынын айтады. Оның нақты мысалдарын аға сұлтандар     Ш. Уәлиханов, Ы. Жайықбаевтың дау кезінде муфти шешіміне сәйкес жеңіліс тапқанын, соңында қарамағындағы халықты үгіттеп, муфтиліктен өз еркімен шығу мәселесін көтергені қарастырылады. Мүфтилік мәселесінің басқа да қырларын талдай келе, сөз соңында қарапайым халықтың дауды әділ шешуше муфтилер шығарған шешімнің дұрыс екендігін көрсетуге тырысқан. Қазақ халқы тәуелсіз сотқа мұқтаж екндігіне, күшті топтың әлсіз халыққа озбырлығы жүрмес үшін, муфтилік биліктің қажет екендігіне тоқталады. Әлихан Бөкейхан бұл жерде Орта жүз қазақтарының жағдайын сараптап шықса, кейінірек осы жылы «Қазақ» газетінің №17, 19 нөмірлерінде Бөкей хандығының муфтилік аясында қалып, қандай тиімді жолды ұстанғанына талдау жасайды [127, б. 433-435]. Автор Бөкейлік жұрттың жалпы қалыптасуы, көші-қон географиялық аймағын саралай келе, Жәңгір хан мен оның жұбайы Фатима ханымның жасаған істерін ізгілікке балаған. Муфтилік саясаттың Бөкей жұртында тәртіп орнатуға, халықтың бір арнада жүруіне, білім-ғылым игеріп, әрбір істі пайдаға шешуде жеткен жетістіктеріне тоқталады. Тіпті Жәңгір ханның бір жарлығын толығымен мысалға келтіріп, онда халық арасында жұртшылық заңдарды атап көрсеткен. Мәселен, қайтыс болған кісінің діни салт-жоралғылар негізінде жөнелтілуі, жаңа туған сәбидің есімінің қойылуы, ері қайтыс болған әйелдің өз еркімен қайта тұрмыс құруы, дүние бөлісіндегі әділеттілік туралы мәселелерді жеке талдап көрсеткен. Зерттеушінің бұл муфтилік турасындағы мақаласының бұл бөлімдерінде муфтилік саясаттың пайдалы тұстарын ашуға тырысқанын көреміз. Ең басты мәселе ретінде муфтилік саясаттың оқу-білімге қарсы еместігіне автор баса назар аударған секілді. Мақала құрылымында Бөкейлік қазақ балаларының қай жерлерде оқығандары нақты жазылуы бұл пікірімізді қуаттай түседі. Мәселен «Қазақ» газетінің №70 санында «Ақ қарға» атты шағын тәржіме мақаласы шығады. Онда Уфа қаласында Андрей атты поптың мұғалімдерге сабақ беруі, оларға қатал түрдегі сабақ берумен қатар тәрбие ісінің маңызды екендігін ұғындыру маңызды екендігіне назар аударады [230]. Даладағы қазақтың білім беруші өкілдеріне осы істі сабақ етіп, халықтың білім берушіні тағайындап емес, өз еріктерімен салу арқылы, баланың болашығын дұрыс, білімді, әдепті мұғалімге тапсыру қажеттігі айтылады. Сөз соңында автор діннің жаманы жоқ, дін өкілдері қателікке бой үйретуі мүмкін деген пікірді айта келе, өз сөзінің дін өкілдерінің құлағына жететініне күмәнмен қарайды. Біздің жоғарыда айтқан пікірлеріміздің бір бөлігі де осы дін өкілдерінің сауаттылығын ашу үшін Әлиханның мысал мақалаларды көбірек жариялаған деген оймен ұштасады. Анығында осы сықылды мақалалар тізбегі сол пікірімізді қуаттай түседі [231]. Жалпы, дұрыс бағытта жазылған діни тақырыптағы мақалалар халықтың дінге деген сеніміне сәлде болса жақсартуға негіз болады. 
Үшінші топтамаға талдау жасай келе,қазақ жеріндегі мұсылманшылыққа патшалық Ресей көзқарасы. Үкіметтің ел аумағындағы (бұл сол кездегі жалпы ресей аумағы сөз болып тұр – Н.Қ.) мұсылмандарды алалайтыны айтылады. Әрі осы мәселені ғалым зерттеулерінде ащы шындық тұрғысынан сынап, қазақ жеріндегі мұсылман халықтарының рухани құндылықтарға ерекше құрметпен қарайтыны, мешіттердің бұл істе ерекше рөл атқаратынына назар аударып, дін істерінің дала қазақтарында саналы түрде іске асуы қажеттігін айтады. Қазақ жеріндегі муфтиліктің пайдасы мен зиянын ажыратуға тырысқан. Әрі ғалым осы жерде өзінің позициясын білдіруге тырысып, муфтиліктің қазақ жұртына керектігі, оның негізінде қазақ сахарасында ғылым мен білімге, ағарту саласына жол ашылатынын айтады. Әрі муфтилік саясаттың бірқатар дала заңын шектеп, әділ сот үкімін шығаруға тиімді екендігін мысалмен көрсетуге тырысқан. Соңғы пікірлері қазақ жеріндегі молдалардың бала оқытудағы жіберетін қателіктеріне талдау жасаумен ерекшеленеді. Құр діни бағытағы оқуды емес, аралас, энциклопедиялық білім беруге тырысу қажеттігін ескертеді. Ғалымның үшінші топтамада жинақталған пайымдауларының түпкі негізі қазақ жеріндегі ағартушылықпен тікелей астасатыны байқалады. 
Төртінші, дін мен саясат мәселесі, мұсылман съезі және Шорай Ислам ұйымы туралы пікірлері. Әлихан Бөкейхан мұсылман съезіне қатысты жалпы саны 11 мақала жазған. Мұсылман съезі туралы еңбектерінің хронологиялық шегі 1914 жылдан басталады. Мұсылман халықтарына қатысты шариғат жолдары, съезінің мақсаты, құрылымы, ондағы қабылдаған заңдардың саны мен сапасы, туралы оннан аса мақала жазады. Мұсылман съезінің пайдасы, ондағы қазақ зиялылары, Әлихан Бөкейханның өзі алға тартқан ұсыныстары туралы сөз болады. Біз зерттеу құрылымында нақты болу үшін, ғалымның мақалаларын хронологиялық реті бойынша талдап, соның негізінде тұжырым жасаймыз. 1914 жылы «Қазақ» газетінің №69 санында мұсылман съезіне кіріспе ретінде тоқталған. Онда Мемлекеттік Думада мұсылман съезін өткізудің мақсаты, съезге Қазақ жерінен 3 адам қатысуға мүмкіндік алғаны, 35 адам съезге шақырылып, Ресей жеріндегі мұсылман орталықтарынан тағы 6 адам қосылып, жалпы 41 адам қатысқаны айтылады. Әлихан Бөкейханосы жерде қазақ жерінен 7-ақ тұлғаның қатысқанын кемшілік (аз) санап, анығында, 10 адам болу керек екендігін айтады. Ғалымның пікірінше, Ресей мұсылмандарына шаққандағы қазақ мұсылмандарының 4/1-ін құрайтынын айтады. Сөз соңында зерттеушімұсылман съез қатаң қадағалаудан өттіп бостандықтың лебі жоқ екендігіне тоқталады. Осы 1914 жылы «Қазақ» газетінің №70 санында келесі мұсылман съезінің құрылымына тоқталып,  алғашқы құрылтайдағы адам саны 28 болғанын айтады [232]. Бұл жерде мұсылман съезінің бірнеше күнге созылғаны әңгіме болып отыр. Ғалым съезд басшысын сайлау тас арқылы таңдалғанын айтып, таныстырылымына тоқталады. Съезд заңнамасындағы молларды бекіту туралы мәліметтер және ондағы кемшіліктерге тоқталады. Мәселен, қазақ жерінде дін өкілдерінің аздығы, молланың діни сауат ашудағы сан жағынан жеткіліксіздігі, халықты қанау әрекеттері бар екендігіне назар аударған. «Қазақ» газетінің №72 санында мұсылмандар съезінің кезекті отырысына сипаттама бере отырып, Кавказдағы муфтилік мәселесі, съездегі доклад оқудың тәртібі, Қырымдағы муфтилік мәселелерін талдайды [233]. Соның ішінде Сардар Мақсұдовтың ұсынған 17 бағыты жалпы съезідің қазығы болып қаланғанын айтады. Біздің ойымызша, Әлихан Бөкейхансъезідің осы 3-ші отырысында қабылданған заңнамалармен ішінара ғана келіскен секілді. Қабылданған заңнамалар халықтың аймақтық ерекшеліктерін ескермеген деген оймен қорытындылауға тырысқан. «Қазақ» газетінің №85 санында мұсылман съезінің Еуропалық үлгіден алыс болуына тоқталады. Әрі осы мақаласында автор газет басқармасы атынан, мұсылман съезі туралы ойларын дүние жүзілік соғыстың басталуына байланысты уақытша тоқтатып, кейін оқырманды толық хабардар ету үшін жалғастырғанын жазады. Съезі барысында бірнеше кісінің сөз бермей ұзақ сөйлеуін сынайды. Еуропалық үлгідегі съезіден мысал келтіріп, онда халық істі бітіріп, соның нәтижесін талқылау үшін жиналса, бізді съезге жылдап уақыт бөліп, соның нәтижесін аз уақтты көруге ұмтылушылық басым деген ой айтады. Бірқатар съезі қатысушыларының пікірлерінің маңыздылығын атап өтеді. Сол арқылы өздері тарапынан болған ұсыныстарға тоқталған. Мәселен, қазақтан сөз алғандар Бақытжан (Бақытжан Қаратаев– Н.Қ.), Сералы (Сералы Лапин – Н.Қ.), Жаһаншах (Жаһанша Досмұхамедов – Н.Қ.) және өзі екендігін көрсетіп, әрқайсының ұсыныстарын көрсеткен. Дәрігерлер пікірі, ерлі зайыптылардың үйленер алдында арасында ауру болмауы шарт екендігін мысалмен келтіреді. Зерттеушіқазақтарда дәрігердің жеткіліксіздігіне тоқталып, дала дәстүрінде қалыптасқан қалың мал беру ісін көтергенде, оған қарсы шыққандар болғанын, әрі олардың өздері де бірнеше рет қалың малмен үйленгенін айтады. Мысал ретінде Шорман балаларын көрсеткен. Сөз соңында қазақтағы «жер дауы мен жесір дауының» - өзі ақ қалың мал арқылы үйлену ісінің дендеп тұрғанын айтады.«Қазақ» газетінің №86 санында мұсылман съезінде 5 күн бойы талқылау нәтижесінде 149 баптың негізін қаланғанын көрсеткен [234]. Әлихан Бөкейхан Мұсылман орталықтарының Түркістан өңірінде де бөлімдерінің болуы қажеттігін ескере отырып, мұсылман съезі негізінде жалпы құрылымды жасақтау керектігін айтады. Ол өз ішінде бірнеше буынды басқару құрылымдарына жіктелу арқылы, аймақтық басқару енгізілуі қажеттігін ескертеді. Съезі барысында ауыл молласын сайлау 3 жыл емес, 8 жыл болып белгіленіп, сайлау жасырын өтетінін айта келе, бұл әрекеттің Еуропа ісіне жақын болатынын алға тартады. Съезі барысында ғалым өз ұсынысын алға тартады. Олар: 1. Қазақтың қыстық отырық шылығы басқа халықтардан ерекше, сондықтан ауылдық маххала деп бөлек басқару құрылымы құрылу қажет. 2. Моллаға ақы төлеу өте артық, оны азайтып, 6 сомнан – 1 сомға түсіру қажет. Себебі қазақ үкіметке 4 сом салық төлейді. Сөз соңында зерттеуші төлем жағынан жеңілгенін айтады. Қазаққа ауыр тиюі мүмкін екендігіне назар аударған. 1914 жылы «Қазақ» газетінің №87 санында Әлихан Бөкейхан мұсылман махаллесін католиктік маххаллаға ұқсатып құру қажет деген пікірге тоқталады. Бұл салыстырмалы пікірінде қазақтағы шариғат жолының бұзылатыны, күштінің әлсізді басынатындығына тоқталған [235]. Бұл жерде католиктік дін өкілдері қазақтың ескі шариғат пен дәстүрлі діни түсінігін жойып, шоқындырып жіберетінін сескенген.«Қазақ» газетінің №88 санында мұсылман съезіндегі дін істері хаттамалары татар тілінде жүргізілсін деген заңға қарсы пікір білдіреді [236]. Автор қазақ тілі түркі жұртында ең негізгі тіл екендігіне назар аудара отырып, съезі соңында дауласа келе, татар-түрік тілі болсын деген шешімге келгенін айтады. Бірақ, қазақтың зиялыларын атап айтып, түбі қазақ тілі өзінің заңды орнына шығатынына үміт білдірген. Автор съезі барысында қазақ зиялылары тарапынан 3 ұсыныс заңы қараусыз қалғанын айтады. Олар:
Әлихан Бөкейханның қараусыз қалған ұсынысы – мұсылман басшылығына сайланатын адамдар кітап жазсын, ең мықты сыннан өте алғаны ғана сайлансын.
Сералы Лапинның қараусыз қалған ұсынысы – рухани кісілерді атқаратын билік туралы заң қабылдануы тиіс.
Жиһаншаһ Досмұхамедұлының қараусыз қалған ұсынысы – мұсылман рухани істері ішкі істер министрлігінен шығып, сот істері бөліміне қарауы тиіс. 
1914 жылғы «Қазақ» газетінің №89 санында Әлихан Бөкейхан мұсылман съезіндегі сайлау ережесі өзгеріске түсіп, «муфти, мәжіліс қазыларын енді 5 жылға сайланады»дейді [237, б. 3-4.]. Осы съезде ғалымныңмынадай ұсынысы қабылданады: «Мұжық христианға 100 десятина жер кесілсе, мұсылман қазаққа да 100 десятина жер кесілу керек». Автор мақалада мұсылман съезіне жастар жағының өкпелі екендігін айтып, оның себебін съезіде оқу мәселесі қаралмауымен түсіндіреді. Әлихан Бөкейхан съезі барысындағы ұсыныстары: қазақ өкілдері жеке жиналу қажет, шариғатты сол күйінде емес, заман талабына сай болуы. ««Қазақ» газетінің №92 санында ғалым мұсылман съезіне қорытынды жасай келе, қазақ мұсылманшылығының өзге туыс халықтардан аса көп айырмашылығы жоқ екендігіне назар аударады. Бірақ қазақта үлкен жамағаттың жоқтығын көрсете отырып, соғысқа қазына жинау ісін қолдайтынын алға тартады [238]. Зерттеушінің дін істері жөніндегі ойлары мен тұжырымдары туралы төртінші топтамаға Шора и Ислами ұйымы туралы жазған еңбегін де, жатқызуға болады. Автордың жазбасы мұсылман съезінде айтылған ойларымен ортақ үндестік тауып, көздеген мақсаты бір болып шығады. 1917 жылы «Қазақ» газетіне Мәскеу қаласынан Әлихан Бөкейхан, А. Байтұрсынұлы, Ж. Жәнібеков, М. Дулатов, С. Қадірбаев, Е. Ғұмаров, И. Әлімбеков, Н. Бегіметов бірігіп жазған хаттарында қазақтың мұсылман сезіндегі кемшіліктері көрсетіледі. Шорай исламның басқару құрылымы 30 адамнан тұратыны, оның ішінде 5-і ғана қазақ екендігін сынайды. Яғни, Шорай Ислам ағзасының адам санында үлкен кемшілік барын айтады. Ресей мұсылмандарының 4/1 құрайтын қазақтың бұл құрамда 10-15 тен кем болмауы тиіс екендігін көрсетеді. Сөз соңында авторлар Шорай исламдағы қазақ сайланғандары барлық қазақ халқының атынан сөйлей алмайды деп тұжырымдаған. Мұсылман съезі мен Шорай ислам ұйымы туралыеңбектері сериялы түрде «Қазақ» газетіне тұрақты жарияланып, оқырман қауымды хабардар етуге тырысқан. Бұл ұйым мен съезідің қазаққа әкелер пайдасы туралы ой толғап, нәтижесінде көп кемшіліктер орын алғанын айтады. Ғалым бұл екі жағдайдан да қазақ халқы үшін рухани құндылықпен қатар, саяси-экономикалық тиімділікті де алып қалуға тырысқанын көреміз. 
Бесінші, дін істеріндегі Әлихан Бөкейханның көзқарасындағы өзгерістер мәселесі. Ғалым өзінің кейінгі 1920 жылдардың ортасынан бастап жариялаған зерттеулерінде дін істеріне қатысты пікірінің өзгергенін байқаймыз. 1927 жылы шыққан «Жаңа мектеп» газетінің №1 (16) сандарындадін туралы бұған дейінгі ойларынан мүлдем басқа пікірлерді қозғайды [154, б. 294-295]. Егер автордың мақаласын жалпы теориялық-методологиялық сипатта талдайтын болсақ, онда формациялық негіздегі марксистік теория ықпалына көп жақын екендігі даусыз. Мақала құрылымына үңілетін болсақ, онда автордың басты ұстанымы К. Маркстің: «Дін апиын» деген пікірімен өзара үндеседі. Зертеуші дін апиын сөзін дәстүрлі діндердің бәріне теңеп, мысал арқылы, діни сенімінң адамзаттың ғылыми-білім жолымен дамуына зиян тигізетінін алға тартады. Мәселен, будда дініндегі о дүниені құрметтеп, ұл пәниді керек қылмауы, ұзақ жылдар бір нүктеге қарап отыру әрекеттерінің уақыт өте ескіретінін, айтады. Тура осы сықылды түсініксіз сенім түрлерін басқа да діндер мысалында көрсетіп, соңында қазақ халқына әкеліп тірейді. Өз елеміздегі діни ахуалды ғалым бұған дейін де айтып жүрген ойларына сәйкес сынай келе, дінді екі жақты етіп көрсетеді. Біріншісі діннің саяси ықпалда болуы және діннің саяси ықпалсыз болуы. Мұны бір ғана елеусіз мысалмен көрсеткен. Зерттеушінің 1920 жылдарға дейінгі жариялаған мақалаларында діни көзқарастары басқаша болғанын байқаймыз. Әлихан Бөкейхан дін істеріндегі кемшіліктерді нақты дін өкілдерінің ісі арқылы көрстеуге тырысқаны мәлім. Өзінің діни пайымдауларында құдай бар, жын бар деген пікірлермен келісетіндігін, діни сенімді адамның жүрегімен қабылдау керектігі туралы Сурат кофейханасында айтылатын әңгімелерімен түсіндіндіргенін білеміз. Зерттеуші ХХ ғасырдың алғашқы ширегінен кейін дінді онша қолдай қоймайтынын көрсетіп, одан жастарды аулақ ұстау қажеттігі. К. Маркстің бағдарламасы дұрыс деп көрсетуі – біздің пайымдауымызша ғалым саяси ахуалға байланысты айтқан секілді деп ойлаймыз. Түпкі ойы ғылым-білімді саралап, дамыту қажеттігі, діннің кедергі келтірмеуі туралы дүп түсінгенімізбен, ғалым бұл кезеңде дінге толықтай қарсылығын ашық жазады. Бір ескере кететін жағдай, зерттеуші бұл мақаласында мектеп пен діннің ара қатынасын ашуға тырысқан. Мүмкін автор жас буынның бойында ізгілік пен білімге деген қызығушылықты дамытуда, аса білімді емес, діни сауаты да төмен қазақ жеріндегі дін өкілдерінің қылықтарынан сақтану қажеттігі туралы айтқысы келген болар. Бұл мәселені қазіргі таңда нақты кесіп айту қиын. Біз қолда бар деректерге сүйене отырып мынадай қорытынды шығарамыз, зерттеушініңөзі дінге тікелей қарсы болмаған, оны ғалымның дінмен байланысты 30-дан астам мақаласы дәлелдейді. Дін мен ғылым-білім арасын ажырату қажеттігі, шариғат пен саясаттың ара қатынасындағы мәселелерде аса сақтық таныту қажеттігіне назар аударған. Діни сенімдердің жас буынның бойына бірден беру қателігі, баланың таңдау еркінсіз сендіру мәселелеріне назар аударған. Әлихан Бөкейханның дін мәселесіне ғылыми тұрғыдан қарап, құдайға сену ісін әр халық өзінше иемденіп, аймақтық ерекшеліктерге сай өзгерістерге түсіргеніне қарсылық білдіреді. Бұл жағдайды ғалым нақты ғылыми түсініктер арқылы, жер шарының геологиялық жаратылысы мен ғарыштық деңгейдегі физикалық жағдайлармен байланыстыруға тырысқан. Осы жерде зерттеуші өз ойларын осы секілді бірнеше шет елдік еңбектерді аудару арқылы да көрсетуге тырысқан. Мәселен, «Сурат кофейханасы» атты тәржіме еңбегінде құдайды тотемистік, фетишистік сенімдер негізінде түсіндіруге тырысқан халық өкілдеріне ғылым-біліммен байланысты пікірлерді қарсы қояды. Біздің ойымызша, ғалымдіни сенімнің түп негізі адамның жүрегінде деген ойды айтқысы келген секілді. 1927 жылға дейінгі еңбектерінде Әлихан Бөкейхан дін мәселесіне сыңаржақ көзқарас танытпаған. Керісінше, қазақ халқының арасында мұсылманшылықты заң шеңбері аясында насихаттау, барлық діни жоралғылардың шегі болуы тиіс, жалпы қарапайым халыққа озбырлық жасамау қажет деген пікірлерді көп ұсынады. 
Дін мен заң мәселесі де жоғарыда айтылған ойларымен ұштасады. Бұл жерде ғалым мерзімді басылым оқырмандарына қазақ жеріндегі шариғат жолы деп бассыздыққа баратын дін өкілдерін мысал арқылы көрсетеді. Автордың мысалдары шынайы, өмірде болған адамдар екендігі, жаман істерден тию әрекеттері болғанын байқаймыз. Дін істерін заңмен байланыстыруының тағы бір себебі, сот жүйесіндегі жүгенсіздік себеп болған тәрізді. Мәселен, ірі лауазымды дін өкілдерінің белгілі бір заңсыз әрекеттері барысында жауапкершіліктен құтылып кететінін көрсеткен. Әлихан Бөкейханның дін істеріне қатысты зерттеулерінің ең көп орын алатын жер, бұл мұсылман съезіне қатысты еңбектері. Мұсылман съезінің басталуынан аяқталуына дейін автор оннан астам мақала жазып, съездің жалпы құрылымы, ішкі ағзасы, ондағы қазақ халқының сандық кемшілігі, халық атынан барған өкілдердің өтініштері жауапсыз қалуы, тіпті өздері ұсынған маңызды мәселелерге басқа елдерден келген мұсылман өкілдерінің қарсы шығуы қарастырылады. Зерттеу барысында байқағанымыздай, ғалым мұсылман съезіне белсене қатысып, өзі дін өкілі болмаса да, жалпы халық атынан сөйлеп, маңызды ұсыныстарының бірқатарын қабылдатуға қол жеткізеді. Бұл мәселенің соңы жеңіліспен аяқталған тәрізді. Себебі, автор мұсылман съезі туралы өзінің соңғы мақаласында қазақ үшін жауапты кезеңдерде табандылық таныта алмағандай болады. Бұл жерде жеке өзі ғана емес, бірқатар қазақ зиялылары да болғанын, өзара келіспеушіліктер орын алғанын да ескеруіміз керек секілді. Бүкіл ресейлік дін істерін бақылауға мүмкіндік алған Шорай Ислам ұйымындағы кемшіліктерді де атап өтеді. Ондағы діни ахуалды шешуге ұмтылыста халықтардың аймақтық ерекшеліктері сақталмағаны, қазақ халқының локальды, гео-ландшафтық орналасу еркшеліктерінің ескерілмегенін тілге тиек етеді. 
Әлихан Бөкейханның дін ісіне қатысты зерттеулерін қорытындылайтын болсақ. Дін істеріне қатыстызерттеулерінің ішінде ең бір маңызды дүние, ғалымның өзінің дінге деген көзқарасы. Жоғарыда аталған мәселелерден байқағанымыздай, зертеуші дін істерін мемлекеттік басқарудан алшақ ұстауға тырысқаны көрінеді. Оны ғалымның дінді заң, экономика, саясат және ғылым-біліммен өзара ұштастыра отырып сипаттаған еңбектеріне көреміз. Анығында, ғалым діни мәселелерді әртүрлі көрініс парадигмасында түсінуге тырысқан. Нәтижесінде, қазақ халқының аймақтық, ішкі құрылымдық ерекшеліктері, саяси жағдайы мен экономикалық тұрақсыз болуына қарап, рухани сенім дүниесін халықтың өзі шешуі керек деген ойға әкеліп тіреген секілді. Мұндай пікірін ғалымның 1927 жылы жариялаған «Дін және мектеп» атты мақаласынан анық көреміз. Осы мақалада Әлихан Бөкейхан басқа қырынан танылады. Бұрын кеңес үкіметі орнағанға дейінгі ойлары енді жаңа үкіметтің саясатына орай бейімделген секілді. Жалпы құрылымы бастапқы ойларымен әлі де үндеседі. Бұл мақаласында ғалым мектептегі оқу бағдарламасы, оқушы жастардың ғылым-білімге ұмтылысына дін кедергі келтірмеуі тиіс деген тұжырымға ұласады. Бұл көзқарасын ашық көрсетпей, сол кездегі солақай саясаттың ықпалына сай, К. Маркстің «Дін апиын» деген пікірін қолдайтынын ашық жазады. Біздің ойымызша ғалымныңжеке рухани болмысы діннен алыстамаған. Саяси жағдайларға байланысты ұстаным позициясын өзгертуге мәжбүр болған. Барлық жағдайда дін істерін ғылым-біліммен ұштастыруға тырысқан. Сөз соңында, Әлихан Бөкейхан «Алаш» партиясының бағдарламасының жобасында айтылған дін ісіне тоқталсақ. Алаш партиясының төртінші тарауы «Дін ісі» болатын. Мұнда «Дін ісі мемлекет ісінен айырулы (бөлек болуы – Н.Қ.) болуы. Дін біткенге тең құқық. Дін жаюға ерік. Кіру-шығу жағына бостандық. Мүфтилік қазақта өз алдына болуы. Неке, талақ, жаназа, балаға ат қою сияқты істер моллада болуы, жесір дауы сотта қаралуы» [239] керек деп жазады. 


3.2 Білім беру мен оқу ағарту және тәрбие мәселесі туралы еңбектері
Әлихан Бөкейханның білім беру мен оқу-ағарту, ғылым және тәрбие мәселесі туралы зерттеулері басқа тақырыптарға қарағанда ең көп қалам тартқан бағыт. Осы бағыттағы жазан еңбектері де көптеген зерттеушілердің қызығушылығын тудырып, жеке зерттеулерге түсті. Ғалымның біздің зерттеу тақыбырымыздың аясындағы ізденістері мен жариялаған дүниелерінің хронологиялық шегі 1889-1927 жылдар аралығын қамтиды. Әлихан Бөкейханның оқу-ағарту саласындағы жазбаларын біз өзі ішінде жазылу мақсаты, ішкі мазмұны мен құрылымдық ерекшеліктеріне қарай төртке бөліп қарастыруды жөн санадық. Бірінші,нақты білім беру ісіне, қазақ даласындағы оқушылар, мектептердің жағдайына қатысты жазған еңбектері. Екінші, ғалымның жалпы ағарту ісіне қатысты жазғандары. Үшінші, зерттеушінің қазақ ғылымына қатысты зерттеулері. Төртінші, Әлихан Бөкейханның тәрбие ісі, рухани құндылықтар тақырыбындағы жазған еңбектері. Әрбір бөлімге жеке түсініктеме берсек, білім беру ісіне қатысты жазған дүниелері негізінен қазақ даласындағы мектептердің саны, оқу орындарын ашудағы басты кедергілер, білім берудегі педагогикалық этикет, мектеп қабырғасында өтілетін пәндер, оқушы мен мұғалім арасындағы қарым-қатынас, жалпы хат тану мәселелерін қамтыған. Ағарту ісіне қатысты жазғандарын біз білім беру ісімен ұштастыра отырып, басқа да тақырыптарға жазған дүниелерін саралауға тырыстық. Мәселен, қазақ даласындағы медицина мәселесі, дәрігерлердің жетіспеуі, халық емшілігі мен соңғы медициналық ашылымдар арасында айырмашылық, музыка мәдениеті, оны халыққа насихаттау жолдары, қазақ әдебиетіне қосылған жаңа еңбектерді насихаттау, оларға сын пікір жазу және аудармашылық мәселері қамтылған. Қазақ ғылымына қатысты зерттеулерінде қазақ жеріндегі археологиялық ескерткіштер туралы жазған мақалалары, этнографиялық зерттеулері және тұжырымдары қарастырылды. Тәрбие ісіне қатысты жазбаларында негізінен атақты тұлғалардың қайтыс болуына қатысты жазған некрологтары (азанамалары) жеке қарастырылды. Біздің ойымызша зерттеушінің белгілі тұлғалардың қайтыс болуына халыққа естіртіп қана қоймаған. Некрологтарындағы жазғандарына тереңірек үңілсек, арғы жағында ол кісілердің елге жасаған дүниелерін насихаттау, солардай болу, тұлғаларға қарап бой түзеу, олардың жасаған дүниелерін мысал ретінде көрсетіп, үлгі алу мәселесі жатқанын көреміз. 
Әлихан Бөкейханның білім беру ісі, мектеп ашу, оқышулардың статистикалық көрсеткіштері туралы зерттеулері 1889 жылдан 1920 жылдарға дейінгі аралықты қамтиды. Бұл жерде зерттеушінің 1927 жылдары жазылған бірнеше еңбектерін мазмұнына орай басқа бөлімдерде пайдаланғанымызды ескертеміз. Ғалымның білім беру ісіне қатысты алғашқы еңбектері мектептегі белгілі пәндер мен қазақ халқындағы тіл білу ісіне арналған. Білім беру, ағарту мәселесі туралы алғашқы жазбасы 1889 жылдан басталады. Ағарту мәселесін астыртын көтеріп, оның қазаққа пайдасы жөнінде мысалдар арқылы көрсеткен мақаласы «Дала уәлаяты» газетіне 1889 жылы жарияланған. Мұндағы негізгі мысалмен көрсетілген, бұл дала қазақтарының жас балаларды оқытуға беруі өз кезегінде бірнеше экономикалық тиімділікке алып келеді деген ұғым болатын. Қарапайым сауда-саттықтан бастап, басқа да қарым-қатынста сауатсыздық көп кедергі келетінін айтқан. Зерттеуші бұл мақаласында нақты білім алу механизмдерін көрсетпегенімен, жалпы пайдалы іс екендігін атап өтеді. Ағарту ісіндегі қазақ балаларын оқыту мәселелері С. Сейтжанованың зерттеуінде қарастырылып, автор Әлихан Бөкейханның бұл бағыттағы ізденісі сол кезеңдегі заман талабынан туған ой деп тұжырым жасайды [65, б. 16]. Алаш қайраткерлері қалай болса да қазақ халқын заман талабынан қалдырмауға тырысты. Әлихан Бөкейхан белгілі бір халықтық деңгейдегі қажеттілікті айтқанда, міндетті түрде алдымен нақты мысалдар арқылы қажеттігін түсіндіруге тырысады [225]. Мәселен, тіл мәселесінде, қазақтардың заңның орыс тілінде жазылуын ұқпай, бірқатар өздеріне тиесілі жерлерден айырылып қалғанын көрсеткен. Осы арқылы келесі проблеманы көтеріп, түпкі ойы, ағарту саласында тіл білу керектігін қозғайды. Тіпті, салыстырмалы түрде бір тіл білгеннен бірнеше тілді меңгерген одан екі есе артық екендігін, әрі барлық жағдайдан хабардар болатынын ашып көрсетеді. Ғалым 1905 жылы петиция туралы жазған мақаласында қазақ халқының рухани өміріндегі бірнеше мәселелерді қатар қозғайды [163, б. 77-80]. Оның ішінде қазақ даласында ұйымдастырылған ауыл мектептерінде бірде-бір ауыл шаруашылығына қатысты маманның шықпауы, іс-қағаз жүйесінің өз тілімізде жүргізілмеуі, кеңселік жұмыстарда тілмаш, аудармашылар, бухгалтерлер, заң аясында жұмыс жасайтын толқынның жоқтығы ашық айтылады. Тіл мәселесі жөніндеМәскеу қаласында өткен Земск және қала қайраткерлерінің съезінде сөйлеген сөзінде қазақ даласындағы сөз бостандығы мен цензураның қатты екендігіне тоқталады. Қазақ тіліне аударылған шығармалардың қазақ қоғамына таралуы қиын жағдайда тұрғанын атап өткен [163, б. 95]. Алаш зиялыларының еңбектеріндегі тіл мәселесінің мектеп қабырғасынан бастап бақылауға түсіп, мемлекеттік деңгейде көңіл аударылуы керектігін жазған Е. Тілешов зерттеушінің бұл істегі еңбегін жоғары бағалайды [91, б. 43]. Жалпы алаш зиялыларының көбі қазақ баласын өз ана тілдерінде оқытуға бар күш жігерін салған болатын. С. Иманбаеваның ұлт зиялыларының тіл мәселесіндегі ұстанымдарына қатысты зерттеулерінде Әлихан Бөкейхан жеке аталып, оның бұл тақырыптағы еңбектері бар екендігі көрсетілген [93, б. 40]. Кез-келген алаш тұлғалары жастардың бірнеше тілді меңгергенін қалады. Қ. Шаяхметұлы да ХХ ғасырдың басындағы мемлекеттік тіл мәселесіне талдау жасап, тілді дамытуда Алаш зиялыларының мүдделі болғанын жазады [92, б. 36]. Ғалымның оқу-білім, тіл мәселесін мемлекеттік деңгейде көтеруі көптеген зерттеушілер тарапынан жоғары бағалануы, ғалымның зерттеулерінің құндылығын арттыра түсетіні анық. Осы себептен де олар, Әлихан Бөкейхан есімі шет ел әдебиеттерінде де құрметпен аталады [241]. Қазіргі таңда да ғалымның еңбектері өзге тілдерге аударылып алыс-жақын шетелдердегі баспалардан шығып тұрады. Қазақ жеріндегі патша үкіметінің оқу-ағарту ісіндегі мектеп ашу мәселесіне қатыстыбір жақты пікірде болмағанын байқауға болады. Қазақ даласында ашылған мектептердің даму қарқыны, қазақ балаларының оқу үлгерімі, ондағы жалпы шығындар, оқу нәтижелері туралы ойларын бірнеше рет баспа беттерінде жариялап, өткір сынға алғанын көріп отырмыз. Тіпті, ғалымның мақаласын жариялай отырып, баспа тарапының автордың ойларымен келіспейтінін де көрсеткен [152, б. 340-341]. Зерттеушінің ұсынысы қазақ ауылдарында ашылған мектептерде оқитын қазақ балаларына түрлі көлемде шәкіртақы төленуі тиіс және білім беру кеңістігі кеңеюі тиіс дейді. Нақты сол кезең бойынша білім беру үдерісі белгілі шеңберден шықпай отырғаны дұрыс емес деп тұжырымайды. Қазақ балаларының білімі әмбебап, жан-жақты болуы шарт және әрі қарай білімін жетілдіре алатындай болуы тиіс деген тұжырым жасаған. А. Көшербаев және С. Жұмағұлов ХХ ғасырдың басындағы Алаш зиялыларының ағартушылық қызметтерін талдай келе, Әлихан Бөкейханның білім беру жүйесіндегі стратегиялық мақсат ұсынғанын жазады [64, б. 116; 74, б. 37]. Бұл стратегиялық мақсат ол қазақты ағартушылыққа бет бұру болатын. Оқу-білім мәселесін қозғағанда ең бірінші назар аударатыны мұғалімдердің сауаттылығы мен педагогикалық этикет, оқу құралдары. Осы үш мәселе өзара үйлеспей бала оқыту ісінің шала болатынын алға тартқан. Нақты мәліметтер ретінде, қазақ халқында әлі күнге (1913 жылға дейінгі мерзім – Н.Қ.) әліппе, дін жағдайы, география, есептеу ғылымын түсіндіретін оқу құралының жоқтығы, қазақ мұғалімдері қазақша сөздердің дыбысталуындағы қателіктері әрі араб графикасына сүйенетіні, дегенмен қазақша кейбір дыбыстар араб графикасында кездеспейтінін көрсеткен [242]. Оқыған қазақтарды білім деңгейіне қарай үш топқа топтаған: біріншісі, ауыл молдасынан хат танығандар; екіншісі, алғашқы орыс мектептерінде оқығандар, үшіншісі соңғы үлгідегі оқу үдерісіне сай білім алғандар. Ғалым үшінші топтағы оқығандардың халыққа көп тиімді екендігіне назар аударып, уақыт өте алғашқы хат танулық білімдер заман талабынан қалып қоятынын айтады. Әлихан Бөкейханның осы пікірлерін М. Айтақын өз еңбегінде қозғап, тіл мәселесінде ғалымның аудармашылық қызметі мен бірнеше тіл білуі қазақ халқындағы білім беру ісінің кемшіліктерін көрсете алуына әсер еткенін жазған [81, б. 26]. Біз көбіне шетел еңбектерін аударғанда негізгі түпнұсқадан емес, орысша тәржімеленген нұсқасынан аудара салатынымызға қатысты айтса қажет. Зерттеуші білімді дамыту ісінде ең басты құндылық кітап екендігін өз еңбектерінде бірнеше рет айтып өтеді. Мәселен ғалымның АҚШ-тың Нью Йорк қаласындағы «Кітапхана» туралы таңдана жазған мақаласында, кітапхана оқырмандары 1912 жылы 217 000 мыңды құрап, оқылған кітап саны 3 млн-ға жуық болғанын айтады [124]. Ғалым бұл көрсеткіштің екінші жағы бар екені, бұл жалпы халықтық білімге құмартушылық, халықтық білімнің жоғары деңгейде екендігін білдіретіне назар аударады. Ғалым осы уақытта біздің елдегі кітапхана мәселесі туралы салыстырмалы мәлімет келтірмейді. 1913 жылы Зайсан қаласында үш мектеп болғанын атап өтеді. Оның екеуі ноғай мектебі дейді. Ал, үшіншісі қазақ мектебі [243]. Сол ноғай мектебінің біреуі қыздарға арналған. Мектеп қабырғасындағы үйірмеде қыздар түрлі қолөнер туындыларын тоқып шығарады. Ал, мұны қарапайым халық басқа қаладан әкелінген импорт тауар деп түсінеді. Шындығында, бұл мектептегі қыздардың тігіп дайындаған қолөнер туындылары деген мәлімет қалдырған. Автор мақала мазмұнында қолөнер туындыларының барлығы елге таратылып немесе сатылымға кетіп қалмай, мектеп қабырғасында үлгі ретінде алып қалуы дұрыс екендігін, бұл өз кезегінде келесі буындағы оқушылар үшін эталон болатынын айтып өткен.       Г. Астемес өз зерттеулерінде кәсіптік білім беру ісінде Әлихан Бөкейханнан басқа да Алаш зиялылары қызығушылық танытқанын айтады [67, б. 9]. Зерттеуші қазақ балаларының білім алуына жалпы халықтың көзқарасы тұрғысынан да сынай баға беруге тырысқанын көреміз. Бұл пікірлері көбіне мысқылмен жетеді. Нақты мазмұны «қазақ балаларының оқуын сынайтындардың өзін сынау» болып шығады. Мұның дәлелі ретінде, автордың 1913 жылы жарияланған «Ашық хат» деп аталатын мақаласынан мысал келтіре аламыз. Онда қазақ балаларының оқуын дала халқы толық қолдау тиіс екендігі айтылған. Ғалым сол кездегі оқып жүрген қазақ балаларының саны 500-ге жуық екендігі, бұл дегеніңіз 2000 үйге бір шәкірт іспеттес болып шағытынын көрсетеді. Әрі, осы үлкен кемшілікті кейбір қазақтардың сынап жүргеніне налып, олардың өзіне нақты әлемдік деңгейдегі фактілерді жайып салады. Олардың қатарында білім мен мінезді ажырату қажеттігі, әлемдегі соғыстар білімсіздіктен еместегі, мінез ұлтқа қызмет етудің басты құралы екендігін жазған. Осы жағдайдың барлығы қазақ зиялыларына әсер еткені анық. Мәселен, А. Қошымова ХІХ соңы мен ХХ ғасырдың басында орта және арнаулы білім алудың қиындығы жалпы қазақ даласында қалыптасқан үрдіс тәріздес болды деп көрсеткен [70, б. 170]. Бұл жазбасындағы білім беру кемшіліктерінің растығын айғақтай түседі. Шет тілдік оқу үдерістерінің даму көрсеткіштері әркез зерттеушінің назарынан тыс қалмаған деседе болады. Батыс Еуропа елдеріндегі оқу тәсілдері, баланы оқытуға қажетті құралдар мұғалімнің білімін шыңдау тәсілдерін үнемі саралап, халыққа жариялауға тырысады. Бұл мәселені шешудің басты жолы дұрыс көзқарас деп көрсеткен. Оның мысалына қазақ жерінен жылына 2500 адам қажылыққа атанса, әрқайсысының шығыны 500 сомға баратыны, ал білімін жетілдіру үшін мұғалімге Петерборға (Санкт Петербург – Н.Қ.) бару үшін 250-400 сом қажет екенін айтады. Әрі, осы қажыларға көмек беретін байлар оқу үшін деп жылына 10 сом бөлсе де жылына 25000 сом жиналатынын айтып, көптің назарын аударуға тырысады. Нақты дәлел ретінде, Петерборда өткен мұғалімдер жиналысына қазақ даласынан орыс тілін білетін мұғалімдер бармағанын жазған мақаласын келтіре аламыз [244]. Бұл қазақ халқының әлемдегі білімнің даму үдерістерінен артта қалып бара жатқанын ашық көрсеткені деп атай аламыз. Өзі меңгерген білімдерімен қатар, басқа да күрделі ғылым салаларында жариялаған еңбектерінен анық көреміз. Бізді қызықтырғаны Әлихан Бөкейханның жаратылыс заңдылықтарына, астрономияға қызығушылығы. Ғалым өзінің 1914 жылы «Қазақ» газетінің 53 санына «Қыр баласы» деген лақап атпен «Жаңа жыл» атты мақаласында парсы тілінде «Наурыз» дейді, жаңа жылдың басы дейді. Бір жылда жер күннен бір айналып, баяғы орнына қайта келеді. Бір күнде жер өзінен өзі арбаның дөңгелегінше айналып орнына келеді. Біздің қазақ жаңа жылы мартта болғаны адасқан емес. Жаңа жыл мартта болса, күн мен түн болғаннан бастау керек [245] дейді. Мақалада күнтізбе тарихына шолу жасап, олардың шығу төркіні, қалыптасу тарихы, қазіргі жағдайы мен өзара айырмашылықтары, кемшіліктері туралы сөз қозғайды. Сонымен қатар, қазақтың жаңа жылы наурызға байланысты көптеген алаш зиялылары да еңбектер арнаған болатын. Олар: Мәшһүр Жүсіп, М. Дулатұлы, М. Жұмабайұлы, Б. Майлин, С. Сейфуллин [246]. Бұған қарап қазақ халқы үшін наурыздың қаншалықты маңызды болғанын аңғаруға болады. Осы жерде этнограф Досымбек Хатран: Наурыз мерекесіндегі көрісу дәстүрінің көптеген элементтері моңғол, буриат, дыва (тува) халықтарымен ұқсас болып келуі осынау салттың көнелігін, оның жалпы түрк жұртына, кқшпелі мал шаруашылығымен шұғылданатын халықтарға тән, ортақ құбылыс екенін көрсетеді [247, б. 86] дейді. Яғни, бұған қарап түрк халықтарының салт-дәстүрі мен діни сенімдерінің иласм келмегенге дейін бір-бірінен алшақ жатпағанын көреміз.
Зерттеуші бұл еңбегінде Юлиан, Григориан күнтізбесі, Хижра жыл санауы және көне замандағы Местопотамия жеріндегі Ассирия жыл санауларына шолу жасайды. Григориан күнтізбесі қазіргі ең жетілген күнтізбе екендігі, ондағы уақыт қателігі 4000 жылдан астам уақытта ғана болатынын айтып өткен. Ғалымның астрономия ғылымы туралы жазбалары өз кезегінде отандық зерттеушілердің қызығушылығын тудырып, бірқатар зерттеулер жүргізілгенін айта кетуіміз керек. Г. Көбденова өз зерттеулерінде қазақ халқының алғашқы астрономия оқулығының пайда болуы, жарыққа шығуы жөнінде талдаулар жасаған [77-79]. Бұл аспан әлемін зерттеуге арналып жазылған еңбектің бірі. Оқу-ағартудағы тағы бір көңіл аударатын үлкен дүниесі ол аудармашылық қызметі. Әлихан Бөкейхан шет ел әдебиетінен 77 мысал әңгімені қазақша тәржімелеп, жариялаған еңбегі филологиялық, тәржімелік тұрғыдан өз алдына жеке зерттеуді талап етеді. Біздің зерттеуіміз үшін маңыздысы, бұл ғалымның шет ел әдебиетіндегі мысал әңгімелерді қазақ тіліне аударып, халық арасына кеңінен насихаттауы. Зерттеушінің осы шет ел әдебиетінен аударған мысалдарына зерттеу жүргізген Ж. Рүстемов оның аудармашылық таланты жоғары екендігін айта отырып, бұл жазбаларын жариялаудағы мақсаты астарлы мысалдар арқылы кемшіліктерді көрсету мен тәрбие мәселесін насихаттау [72, б. 194] деп жазады. Ғалым көптеген шетел ғалымдарының құнды еңбектерін қазақ тіліне аударған. Қазақ жастарының өзге қалаларда білім алуы, өзін шыңдауы қазақ зиялыларының назарында болған. Кейде басқа қалада оқып жүрген қазақ балаларына қаржы бөлмеген байлардың ісін бетіне басып, олардың басқа жағдай үшін көп ақша шашып, ғылым-білім, ағарту жолына келгенде тарылып қалатынын жазған кездері кездеседі. 1915 жылы «Қазақ» газетіне «Оқушыға жәрдем қауымы» деп аталатын мақаласын жариялайды. Осы еңбегінде қазақ балаларының да газет бетіне мақала беруі қуантарлық жағдай екеніне тоқталып, олардың шығынын ел болып көтеруіміз керек [141]. Зерттеушінің оқушылардың жағдайы туралы пікірлері Қ. Ахметов зерттеуінде қарастырылып, автор жастардың білім көсреткішін бағалаудың бір жолы осы мерзімді басылымдарда шыққан мақалалар болып табылады деп көрсеткен [69, б. 136]. Мерзімді баспасөз беттерінде халықтың санасын оятуға жазған еңбектерді бағалап отыруға негіз салған секілді. Ғалым қазақ халқындағы білім деңгейін шет елмен салыстырып, нақты мөлшерін елге көрсетіп отырған.  Ресейдегі оқу үдерісі ондағы кемшіліктер, Еуропа елдеріндегі артықшылықтар, қазақ ауылдарындағы білім деңгейінің осы мөлшермен арақашықтығы болып отырған. Мәселен, әлем елдеріндегі басылымдарға жарияланған ақпараттарға сілтеме жасай отырып, бастауыш мектеп мұғаліміне келетін адам санын төмендегідей көрсетеді (1-кесте).


Кесте 1 – 1 мұғалімге шаққандағы оқушы саны


Мемлекет 
	Оқушы саны
	Америка
	184 адам
	Англия
	221 адам
	Франция
	250 адам
	Германия
	485 адам
	Италия
	610 адам
	Австрия
	710 адам
	Россия
	819 адам
	

Байқап отырғанымыздай, Ресейде бір мұғалімге келетін оқушы саны өте көп, ал бұл көрсеткіштің қазақ ауылында одан да көп болатынын аңғару қиын емес. Әлихан Бөкейхан бастауыш сыныпта оқуы тиіс балаларды пайызбен салыстырып, төмендегідей мәліметті береді (2-кесте).


Кесте 2 – Бастауыш сыныпта оқитын бала саны (%)


Мемлекет
	Бастауыш сыныпта оқитын оқушы (%)
	Америка
	21
	Англия
	18
	Германия
	17
	Аустралия
	16
	Россия
	4
	

«Қазақ» газетіне әлемдік соғыстар мәселесін талдап жазып отырған және  ондағы білім деңгейін де назардан тыс қалдырмаған. Соғысқа аттанған майдангерлердің қаншалықты хат-хабар танитынына назар аударған зерттеуші қолда бар деректер арқылы, 100 солдаттың нешесі хат таниды деген сұраққа төмендегідей статистикалық мәліметпен жауап береді (3-кесте).


Кесте 3 – Солдаттардың хат тану көрсеткіші


Мемлекет 
	Бастауыш сыныпта оқитын оқушы (%)
	Германия
	100-і түгел біледі
	Англия 
	96-сы біледі
	Жапония 
	95-сі біледі
	Франция 
	94і біледі
	Россия
	38-і біледі
	

Осы жердебірқатар түзетулер мен түсіндірмелер көрсетіп, Германияда жалпы 100-і деп жаздым, анығында 200 солдаттан біреуі ғана білмейтін болып шықты. Францияның төмен болуы, колониялық елдерден әскер алуы деп байланыстырады. Ал Америкада бәрі де хат таниды дейді. Одан әрі бала оқыту шығынын есептеп, оның қазақ ауылындағы көрінісімен салыстырып, егер қазақ ауылы бастауыш мектеп ашса, онда әрбір үйге түсетін салықты да есептейді.    С.А. Жүсіп өз еңбектерінде Әлихан Бөкейханның осы салыстырмалы деректерін жоғары бағалаған [73, б. 178]. Себебі аталған еңбектегі салыстырулар сол уақытта қиын болатын. Әлем елдері мен Ресейде газет журналға деген қызығушылықтың қаншалықты жоғары болғанын, хат-телеграмның таралу кеңістігі туралы зерттеушінің келтірген төмендегі мәліметтерінен алуға болады (4-кесте).


Кесте 4 – Газет, хат-телеграм алмасу көрсеткіші


Басылым, қатынас түрі
	Франция
	Германия
	Россия
	Газет
	2627
	3531
	217
	Хат
	8839
	3179
	467
	Телеграм
	63
	106
	13
	

Бұдан әрішет елдік оқу орындарындағы факультет пен Россия аумағындағы оқу орындарының факультет санымен салыстырып, бірқатар кемшіліктердің бар екендігін атап айтады [17, б. 206-208]. Ғалым осы мақаласында Ресейдің ХХ ғасырдың бірінші ширегінде әлем елдерімен салыстырғандағы білім көрсеткішін тура көрсеткен секілді. Зерттеушінің  шет елдік басылымдардан жақсы хабардар болуы, жоғарыдағы салыстырмалы деректерді келтіруіне ықпал жасаған секілді. Халық ағарту ісіндегі Әлихан Бөкейханның жазбалары хронологиялық тұрғыдан екіге бөлінеді. Кеңес өкіметі орнағанға дейінгі жазған дүниелері тақырып аясын кеңінен қарауымен ерекшеленсе, халық ағарту мәселесін кеңестік мерзімді басылымда көтеруі біршама жинақы, көп мәселелерді шектей отырып жазуымен байқалады [66, б. 25]. Себебі кеңес үкіметі орнағаннанкейін көптеген халықтар өз тарихын батылырақ жазуға біршама сескенген секілді. Бұл жағдайды ғалымның ағарту ісінен бөлек, дін мәселесіндегі жазбаларынан да көреміз [154, бб. 294-295]. Барлық тақырыптары біршама сүзгіден өткесін осылай жасауға тура келген секілді. Ағарту саласында жазған дүниелерінің ішінде қазақ жеріндегі музыка ісі, медицина ғылымы мен халықа арасында әдеби еңбектер қарастырылып, оларға қатысты өз пікірін білдірген. Мысалы, музыканың пайда болуы, оның халық аспаптары арқылы әрі қарай жетілуі мәселесін ғалым өткір ұғындырады. Өзінің «Ән, өлең һәм оның құралы» атты мақаласында ғалым бала туғанда шыр етіп дауыс шығаруы мен өлгенде аһ ұрып жан тапсыруы әннің адаммен бірге туып, адаммен бірге өледі деген пікір айтады [162, бб. 594-596]. Әрі өмір жолында түрлі халық аспаптарын игеріп, оларды өз даусына икемдеп қобыз, домбыра, сыбызғыда шыңдауы муызканың жетілген түрі дей отырып, әннің түрлеріне назар аударған. Әрі музыка туралы Гете, Шопенгауер, Бетховен,      М. Лютердің пікірлерін келтіреді. Ғалымның бұл мақаласы музыка тарихымен таныс болғаны, әрі халық аспаптары туралы өзінің де құр алақан еместігін көреміз. Медицина мәселесін зерттеуші дін істері туралы жазған еңбектерінде көп көтереді. Басты назарын жұқпалы ауруларға түсіреді. Қазақ ауылдарында болатын жұқпалы аурулардын адамның көп қырылуыүнемі толғандырып, шығу жолдарын іздесе керек. Осының бір мысалын Англиядағы жағдайды газет бетіне жариялау арқылы көрсетеді [17, б. 168-170]. Бұл газетті оқыған көзі ашық азаматтар халыққа түсіндіріп, аурудың алдың алуға көп көмегін тигізеді. Әлихан Бөкейхан медицина ғылымын қаншалықы терең білгенін нақты айту қиын. Медициналық құрылымнан, оны ұйымдастыру ісінен жақсы хабары болған секілді. Жұқпалы аурудан құтылудың дұрыс жолы, адамда иммунитет болуы. Ол үшін әлем секілді шешек ауруын, оның ішінде бұзау шешегін адамға ексе, шешек жоламайды. Мұны әлемдегі статистикалық мәліметтерге сүйене отырып, келтірген. Осы жерде зерттеушінің қазақ ауылдарында қолданылатын халық емдерімен қатар, қожа-молдалардың халықты емдеуге тырысқан әрекеттеріне налиды. Ол бұл әрекеттің дұрыс еместігін айта келе, ауруды медициналық жолмен емдеу көп пайда әкелер еді деп тұжырымдайды. Әлихан Бөкейхан «Қазақ» газетіне шыққан мақалаларға қатысты пікір айтуды өзіне парыз санаған секілді. Ғалым әрбір тақырыпқа қатысты жарияланған еңбектерінде тоқталып, алдыңғы мақала авторын атай отырып, кейде жұмбақтап мақаладағы мәселені талдауға тырысады. Оның ішінде қазақ әдебиетіне қатысты ойлары да аз емес. Соның бірі 1915 жылы «Қазақ» газетіне «Роман бәйгесі» деген атпен мақала жазып, әлемдік деңгейдегі үздік шығармаларға сыйақы берілетінін айта келе, қазақта әлі М. Дулатовтың «Бақытсыз Жамал» романы ғана бар екені, осы шығарманы екі апта бойына талдап, көп қиналғанын айтады [17, б. 214-215]. Сын айту бұл автор үшін үлкен баға екенін ескерте отырып, сыншылықты қолға алу керек дейді. Әрі шет елде сыншылар өздері жасай алмаған жағдайда шет елден басқа сыншы шақырта алатынын айта келе, елемізде роман сыншысы болуды ұйғардым деп тоқтайды. Бұл істе А. Байтұрсынұлы пен М. Дулатовтың газет редакциясында қыруар жұмысы бар екенін ескертіп, өзі қолға аламын деп шешкенін де тілге тиек еткен. Роман ісін дамыту жалпы халықтық білімге әсер ететінін ұға отырып, осы бір қиын шаруаны қорықпай қолға алуын ерекше құрметпен айтуға болады. Бұл жерде зерттеушінің қазақ жазба әдебиетінің негізін салушы Абаймен рухани байланысы туралы пікірлерді айта кетуіміз маңызды [82, б. 30-31]. Ғалымның әдебиет саласында жазған дүниелерін зерттушілер арасында Абай мен Әлихан Бөкейхан арасында қандай да бір рухани байланыс болды ма деген сұрақтың жиі көрініс табатыны анық. Әдеби сын мәселесіндебіршама жақсы қызмет еткен секілді. Мұны Х. Айтжанов, Г. Пірәлиева зерттеулерінен де байқаймыз. Ғалымның «Қазақ» газетінде ауық-ауық әдеби сын мақалалар жазуы, ғалымның бұл тақырыптан хабардар екендігін көрсетеді [84, б. 98]. Зерттеуші «Қазақ» газетіне Шәкәрімнің Қалқаман-Мамыр поэмасына жазған сынында бірқатар кемшіліктерін іркілмей жазған. Онда Қалқаман айтты деген өлең жолдарының діни бағытқа ауыңқырап кеткен, анығында өлім мен махаббат деген күрделі ұғым, мұны белгілі шеңбердің аясында түсіндіру мүмкін емес деген ойға келіп, сынға алған шумақтарын мысалмен келтірген:
Мамыр-ау, айтып тұрсың әлде нені,
Шариғат қосады екен немерені. [17, б. 217-221]. Осы шумаққа зерттеуші сын көзбен қарап былай дейді: «Дүнияда адам баласы айналып өтпес екі-ақ көпір бар, бірі – өлім, бірі – махабат. Қалқаман Мамырдың махаббаты емес пе еді. Сүйіскен екі ғашық миллә айтты, шариғатта солай деді деп мыжи ма? Бұл жерде Шәкәрім ақындық жолынан шабылып, Пушкин, Лермонтов, Шекспир, Толстой қарауына салсақ, зор кінәға батып тұр» [27, б. 217-221]. Г. Пірәлиева «Әлихан Бөкейханның әдеби-эстетикалық көзқарасына тоқталған еңбегінде, ғалымның әдебиет саласындағы сыни мақалаларының әлі күнге дейін өзектілігі айтылады» [85, б. 114]. Бұл жерде ғалымның еңбегінің өзекті болуы халықтың мұң-мұқтажын дәл жеткізгенінде болса керек. Қазақ халқының тарихы, ән-жырлары баспа беттерінде аз жарық көретіні, Шернияз, Шөже секілді ақындардың жырларын насихаттап, жариялау қажеттігі ғалымның назарынан тыс қалмағанын көреміз. Осы мәселені газет беттерінде жиі жариялау үшін қыр қазақтарынан, әсіресе жастардан көп ат салысуын сұрап, арнайы «Хат баспаға» деп мақала жазған [16, б. 85-86]. Зерттеушіеңбектерінің арасында археологиялық ескерткіштер туралы қызықты мәліметтер кездестіруге болады. Ақмола уезінде, Сілеті өзенінің бойында орналасқан бірнеше қорымдарды жергілікті тұрғындар арқылы біліп, ел арасында ауызша мәліметтерді жинастырған. Ғалым «Қызыл оба», «Мұрттық оба», «Мәулен баласына қойған оба», «4 оба», «Қара оба» және Мысқұдық шатқалындағы тағы бірнеше аты белгісіз қорымдарды сипаттап шықан [10, б. 214]. Археологиялық ескерткіштердің пішіні, құрылымы, құрылысы, жеке құрылыс материалының өлшемдерін бере отырып, ел арасында сақталған этнографиялық мәліметтерді де тілге тиек етеді. Зерттеуші халық руханиятының қайнар көздерін, этнографиялық деректерін жинау қажеттігін айтқан ойлары бірнеше рет жарияланғаны белгілі. Автор түпкі ойын кейде өз атынан, болмаса лақап аттарынан жаза отырып, халыққа үнемі үндеу тастауға тырысқан. Басты мақсаты маса құсап, халықты ояту. Мысалы, әңгіме ретінде айтқан «Среди Казахов» атты мақаласында қазақ халқының ауыз әдебиетіндегі түрлі жырлар, фольклорлық деректердің зерттелмеуі, халыққа жазбаша түрде насихатталмауы, хатқа түспеуі өкінішті деген ойды қозғап, соны бірінші қолға алу үшін өздерінің алғаш болып қадам жасаулары керек деп айтады [16, б. 353-354]. Ғалымның қазақ этнографиясы туралы ой қозғауының ерекше нұсқасы деп осы еңбегін айтуға болады. Мұнда этнография ғылымының халық үшін маңызды екендігін ашып айтқан. Зерттеуші қазақ этнографиясында шежірелік деректердің жарыққа шығуына ерекше ықыласты болған.                                   Ш. Құдайбердіұлының «Түрік, қырғыз, қазақ һәм хандар шежіресі» еңбегі жарыққа шыққанда, алғашқылардың бірі болып еңбекке шолу жасап, ондағы мәліметтер кешеніне тоқталады. Шежіренің қазақ этнографиясында маңыздылығын айта келе: «Енді мұнан былай қазақ шежіресін жазбақ болған кісі Шәкәрім кітабын білмей қадам баспасын» - деп, негізгі дерекөзіне ұсынады [16, бб. 401-404]. Бұл ғалымның Шәкәрімнің еңбегін жоғары бағалап отырғаны болса керек. 
Әлихан Бөкейхан қазақ даласындағы болыс-билердің мінез-құлқын сынай отырып, халық арасында жас буынның тәрбиесіне әсер етуге тырысқан. Өзінің жазба еңбектері арқылы оқырман қауымды арамзалықтан ада, таза жолмен қызмет қылу, ел ісінде ерінбей еңбек ету мәселесін де көтереді. Мәселен өзінің «Ыхтиятты болыс» атты мақаласында аты-жөні белгісіз болыстың қарапайым халық ісін шешуде ыхтиятты болмай, дөрекі жауап беретінін сынға алады [16, б. 68-69]. Бұл болыстың өзін қарапайым халықтан биік санап санаспай отырғанын көрсетеді. Қазақ халқының тұрмыс-тіршілігінде көнеден қалған ырым-салтпен қатар, жақсы һәм игі іс-шаралардың барысына үңілген. Қиын-қыстау кезеңде «жылу» жинау мәселесі көтеріліп, қиналған адамға көмек қолын созу дәстүріне тоқтала отырып, бұл істің кейде бұра тартып, кері бағытта іске асатынын айтады [16, б. 73]. Біз осы жерде кішкене «жылу, жылу жинау» мәселесіне тоқталсақ. Жылу – түрлі қиын жағдайға тап болған адамдарға қауымдастықтардың заттай (материалдық) беретін көмегі. Мұндай көмек мал, қаржы, астық, дүние-мүлік түрінде беріледі. Мысалы, жұт кездерінде шапқыншылыққа ұшырап, баспанасыз немесе барымтаның салдарынан малсыз қалғанда, құн төлеуде, түрлі табиғи апат болған жағдайда жылу жинаған. Жиналған жылу мөлшері көмек берілетін адамның шеккен зардабына, шығынына байланысты болған. Дәстүрлі шежірелік жосын бойынша жылу беру қазақтың түп атасы Алаш қалдырған қайырымдылық салтына байланысты атқарылды. Бұл қазақ қоғамындағы әлеуметтік-этникалық қатынастар жүйесіндегі іргелі ұғымдардың бірі. Жылу бергісі келмеген адам қоғам тарапынан сынға ұшырап, тіпті, рудан, ауылдан аластатылған [248]. Қазіргі таңда да түрлі қиыншылықтарға ұшыраған отбасыларға бірінші кезекте мемлекеттен арнайы көмек беріледі. Сонымен бірге ағайын туыстыр мен көрші-қолаңдар да ақшалай немесе заттай көмек қолдарын созады. Сөзіміз дәлелді болу үшін, 2018 жылы Түркістан облысы, Арыс қаласында болған әскери қоймадағы жарылыс кезінде болған жағдайды айтсақ болады. Онда, сол жердің жергілікті халқына мемлекет тарапынан да жеке кәсіпкерлер де қарапайым халықтар да барынша жылу жинап, көмектескен болатын [174]. Бұл халықтың ел басына күн тіскенде бірге болатынын көрсетсе керек. 
Әлихан Бөкейханның тәрбие мәселесіндегі жазған еңбектері көп зерттелмеген мәселе. Себебі,жеке тәрбие тақыбырын қарастырмаған. Түрлі басқа да рухани құндылықтарға қатысты жазбаларында тәрбие мәселесі көрініс табады. Зерттеушінің тәрбие ісі жөніндегі еңбектеріне шолу жасаған С. Сахитжанов да осы пікірді айтады [90, б. 267]. Жалпы, ғалым көптеген еңбектерін халықтық деңгейде жазған болатын. Г. Жусанбаеваның зерттеуінде Алаш зиялылары, оның ішінде Әлихан Бөкейхан жазбаларындағы оқу-тәрбие мәселесі ұштастырыла қаралады [88, б. 67]. Біз зерттеу барысында, ғалымның тәрбие ісі жөніндегі ой-пікірлерін нақытау мақсатында, әртүрлі әлемдік деңгейдегі тұлғалар туралы жазған дүниелеріне арнайы тоқталдық. Зерттеуші тәрбие мәселесінде өзге елдегі халық үшін игі істер жасап, оқу-білім арқылы ұшпаққа шығарған тұлғаларды мысалға алуы жиі кездеседі. Бұл әрекеті ғалымның әртүрлі нектролог ретінде жазған шығармаларында да, арнайы мақалаларында немесе редакцияға жолдаған ашық хаттарында көрініс тапқан. Осындай пікірі редакция ұжымына кезекті ашық хаттарының бірінде белгілі орыс редакторы сөз болып, оның іс әрекетін қазаққа үлгі ретінде көрсеткен [162, б. 475-476]. Мұндағы алынған адам В.Г. Короленко. Ғалым бұл кісіні орыс жұртының ұяты және әділетсіздікке қарсы күресуде өзінің жеке басынан ел мүддесін жоғары қоятынына назар аударған. Қазақ халқындағы үлкенді сыйлау, басқаға жақсылақ жасау, зияндық жасасаң өзіңе қайтып оралады деген мәселелерді Әлихан Бөкейхан 1989 жылы «Дала уәлаяты» газетінде орыс тілінде жариялаған [16, б. 93-94]. Мұнда қазақтың «Не ексең соны орасың» деген тұрмыстық мақаласын қолдана отырып, көргенді азаматтардың тілін алу, алдын кеспеу, қиянат жасамау, халық мүлкіне құрметпен қарау керектігіне назар аударады. М. Жүсіпов өз зерттеуінде Алаш зиялыларының еңбектеріндегі ұлттық психо-бейне және ғылымтаным заңдылықтарының көрінісін атап көрсетіп, бір-біріне рухани күш беру, саяси қуғындаудың ұят еместігін жазғанын көрсетеді [76, б. 101]. Яғни, ұлт үшін жасаған еңбектері еш ұмытылмайды дегенге келеді. Қ. Сәрсекеев өзінің «Қазақ ғұрпы» атты мақаласында қазақ халқындағы отбасылық және қарым-қатынас әдептерін терең меңгергенін жазады [95]. Тәрбие ісі зерттеушінің шығармаларында жай мысал ретінде, нақты дәлел ретінде және ащы шындық ретінде де көрініс табады. Соңғысы, ғалымның жеке өз басынан алған оқиғалармен байланысты.1914 жылы жариялаған «Ұят-ай?» атты мақаласында М. Дулатов пен А. Байтұрсынұлының абақтыға қамалуын ұят көрмеу керек екендігін айтады. Мұны дума депутаттары арасында абақтыда ұзақ отырып келген білімді азаматтардың болуымен сипаттайды. Әрі наданға, ойы нашар пасық адамға жақсы қызмет сыйлау қате екендігін Наполеонның өз қарамағындағы бір тыңшысына айтқан сөзімен дәлелдейді [162, бб. 578-579]. Ғалымның осы пікірлерінің басқа алаш зияларынан да көруге болады. Салыстырмалы талдау, халықтар арасындағы даму қарқыны, халық демографиясы туралы мәліметтер зерттеушінің еңбектерінде жиі көрініс табатынын жоғарыда айтып өттік. Соның бірі Қазақ халқының жер шаруашылығы мен мал бағу, малды өсірудің тәсілдері, мал санының көбею мен халықтың өсуі де қатар жүреді деген ой тұрғысынан талдайды. Мәселен, Еуропа елдеріндегі ХХ ғасырдың басындағы демографиялық ахуалдың қарқыны, тар жерде халықты көбейтіп, әлеуметтік-экономиканы реттеудің басты тетігі деп ғалым екі құндылықты атап өтеді: біріншісі, бұл рухани құндылық. Оны неміс және басқа да еуропа елдерінің ғылым-біліміне сілтеме жасап, салыстырады. Осы жердеқазақ халқы, тіпті орыс жұрты да рухани мәдениеттен кенде емес екендігі, бізде де бұл құндылықтардың даму қарқыны бар екендігін айта келе, жазба мәдениеті мен кітап оқу дәстүрін жетілдіру керек деп ой түйеді. Екіншісі, материалдық мәдениет. Бұл жерде біз күткендей тарихи құндылықтар емес, заманауи материалдық мәдениетке ауысады. Бұл халықтың әлеуметтік тұрмыс-тіршілігін үнемі даму үдерісінде ұстап тұру үшін түрлі мақсаттағы зауыт-фабрикалар, су жолы, темір жол секілді инфрақұрылымды талдайды. Осы бағытта біздің артта қалуымыздың себептеріне үңіледі. Нақты шешу жолдарын көрсетпегенімен, ғалымның пікірінінен бұған халық болып көңіл аудару керек деген ойды байқау аса қиын емес [17, б. 147-150]. Д. Қамзабекұлы да өз зерттеулерінде Алаш зиялыларының неміс профессорларынан кем түспейтін деңгейде болғанын, екі халық арасындағы ғылыми үндестік табатынын айтып өткен [94]. Бұл жалпы гуманитарлық салаларға қатысты пікір болса керек. 1905 жылы ӘлиханБөкейхан қазақтың ұлы ақыны А. Құнанбайұлының қайтыс болуына байланысты жариялаған қазанамасында қазақ руханиятына қатысты маңызды мәселелерді атап өтеді [163, б. 87-93]. Қазақ халқындағы білім алуға құштарлық, ғылым-білімге қызғушылық біраз дүниені құрбан ететіні, қазақтың жергілікті ақсүйектерінің өнер-ғылымға онша бет бұрмайтыны, Абайдың бұл көзқарасты бұзғаны туралы ойларын ортаға салады. Қазанамалық мақалының негізгі мазмұны білім-ғылым, өнер жолы, ақындық өнердің сол кездегі жағдайын Абай өмірі арқылы сипаттап жазумен ерекшеленеді. Зерттеуші бұл некрологты араға 2 жыл салып, Батыс Сібір бөлімінің Семей Комитетінің Қаулысы бойынша қайта жариялаған [164]. Ғалымның Абайға деген құрметі отандық зерттеушілер тарапынан біршама зерттелініп, ғылыми айналымға еніп отыр. Мәселен, Ж. Смағұлов Абайды тануды Әлихан Бөкейханнан бастау керек деген пікір айтады [96, б. 32]. А. Исинааудармашылық қызметін ерекше бағалай отырып, Абайдың тіл білуінің жалғасы Әлихан Бөкейханнан көрініс табады деп жазады [80, б. 64]. Ә. Найзабаев өз кезегінде зерттеушінің осыдан бір ғасыр бұрын (шартты түрде алынып отыр – Н.Қ.) Абай шығармаларының жарық көруіне мұрындық болғанын ерекше атап өтеді [86]. Жеке тұлғалардың ішінде қазақ халқының рухани мәдениетін, этнографиясын, фольклорын зерттеген ғалымдарды ерекше құрмет тұтып, олар туралы үнемі баспасөз бетінде жариялауға тырысқан. Қазақ этнографиясы жөнінде мол мұра қалдырған       Г.Н. Потанин туралы мақаласында ғалымның қазақ және басқа халықтар арасынан мақал-мәтелдерді жинап, олардың мәденигенезисі, шығу тегі секілді мәселелерін анықтауға тырысқанын жазады [162, б. 429-430]. Г.Н. Потаниннің Шыңғыс хан туралы қалдырған мәліметіне сараптама жасап, қазақтағы «тәңір» сөзінің моңғол тілінде аталуы, мән-мағынасына шолу жасаған. Бізде «тәңір» сөзіне қысқаша шолу жасасақ. Тәңір – қазақтардың дінмұсылманшылыққа дейінгі түсінігінде күллі әлемді жаратушы ең жоғарғы құдірет иесі. Тәңір атауы барлық түркі тілдерінде дерлік кездеседі. Тәңірге қытайдың тянь (аспан), шумердің дингир ұғымдары параллель сипатта. Түркілерде ең жоғарғы билік иелері хан, қағандар тек тәңірдің ұйғаруымен болады. Өйткені олардың арғы бабаларының бірі тәңірдің жіберген сағымынан жаралған деген қазақы түсінік бар [249]. Ғалым Г.Н. Потанин еңбектерінің этнографиялық мәліметтерін тікелей талдамағанымен, олардың айтылу ережесі, таралу аймағы туралы өз пікірлерін қалдырған. Зерттеушінің шет елдік атақты ғалымдардың еңбектерімен таныс болғаны, олардың елге қызметі, рухани байлығын сіңіруге тырысқанын, қайтыс болған кісілерге жазған некрологтарынан байқауға болады. Бұл ойымызды Ү. Сәрсембиннің зерттеулерінен де көреміз.                   Ү. Сәрсембин Әлихан Бөкейханның ұлттық мүдде тұрғысындағы ғылыми ізденістеріне тоқталып, оның шет елдік ғалымдармен таныс болуы мүмкін екендігін айтады [74, б. 134]. Мәселен, неміс ағартушы ғалымы, саясаткері А. Бебель қайтыс болуына орай қазанама жазады. Сол еңбектеБебельдің қызметін, шыңдалу жолын, білімін, жазған екбектерін тілге тиек ете отырып, соңында халыққа қызмет жасағың келсе, осы Беделдей жаса деп үндеу тастайды [162, б. 458]. Қазақ жеріне түрлі жолдармен айдалып келіп, жергілікті халықтың тарихы, этнографиясы, археологиялық жәдігерлерін зерттеумен айналысқан ғалымдар аз емес. Олардың ішінде қазақ зиялыларының көзқарастарына әсер еткен ғалымдар да бар. Әлихан Бөкейхан сондай адамның бірі деп Е.П. Михаэлисті атайды. Ғалым өзінің «Офат» атты мақаласында Е.П. Михаэлистің Абаймен достығы, ақынның көзқарасына әсері және елге қызметі туралы айта келе, Абайдың төмендегі өлең жолдары осы Михаэлиске арналған деп жорамалдайды:
Өлсем әурем қара жер сыз болмай ма?
Өткір тіл бір ұялшақ қыз болмай ма?
Махаббат ағазаутпен майдандасқан
Қайран менің жүрегім мұз болмай ма?
Амалсыз тағдыр бір күн кез болмай ма?
Біреуге жай, біреуге тез болмай ма?
Асау жүрек аяғын шалыс басқан
Жерін тауып артыққа сөз болмай ма? [162, б. 514]. Ғалымның мысалға келтірген Абайдың бұл жыр шумақтарының нақты кімге арналғанын айту қиын. Осы өлеңнің мазмұны ғалым Михаэлиске арналған деген ой айтады. Мұндағы негізгі мән зиялы қауымның бір-біріне әсері, ықпалдастығы екендігін аңғару қиын емес. Ө. Бекмағанбетов ұлт зиялыларының ағарту саласындағы қызметіне қатысты зерттеулерінде, қазақ жерін зерттеген ғалымдар туралыоң пікірі болғанын жазады [89, б. 95]. Әлихан Бөкейхан әлемдік деңгейдегі тұлғалардың ғылым-білім жолында еткен еңбектерін насихаттаумен кең түрде айналысқанын байқап отырмыз. 1914 жылы ғалым, саяхаттанушы, географ П.П. Семенов Тянь-Шанский туралы жазған қазанамасында ғалымның Ш. Уәлихановтың арадағы достығы Г. Потанин мен Ш. Уәлихановқа жол сілтеп, ғылым жолына бұрғаны туралы дерек айтады. Әрі, П.П. Семеновтың қазақ жерін зерттеуге қосқан үлесіне ерекше тоқталады. Негізгі мазмұны қазақ халқына ғылыммен айналысқан тұлғаның саясаттың жаман істерінен аулақ болу қажеттігі туралы мәселені қозғайды [162, б. 580]. Яғни, таза ғылыммен айналысуын дұрыс көрген секілді. Қазақ ақыны Абайдың шығармашылығына үңіліп, ондағы өлең жолдарындағы тәлім-тәрбие, білім-ғылымға қызығу керектігін өлең арнауда жеткізген. 1914 жылы «Қазақ» газетінің №67 нөмірінде «Абай кітабына» атауымен өлең жариялаған:
Күнінде жүз оқысаң жалықпайсың, 
Көз талды, шаршадым деп талықпайсың,
Бір сөзін, бір сөзінен артық көріп,
Құмақ боп, қайта-қайта анықтайсың [17, б. 22]. Өлеңнің соңында Уақ деп белгі қойған. Бұлбүркеншік атауларының бірі ме, әлде басқа автор ма ол жағы белгісіз. С. Сымағұлов осы ретте Абай мен Әлихан Бөкейхан арасындағы рухани байланысқа үңіліп, оның бастауларын ғалымның шығармашылығынан іздейді [97, б. 57]. Жоғарыда біз ғалымның А. Бебель қазасы туралы жазған мақаласына келтірген болатынбыз. Сол құрылымдағы қазанама 1914 жылы Жан Жореске арналады [17, б. 40-41]. Мақала авторы Жан Жорестің білімділігін, шешендігін сипаттай келе, оның өлімі бүкіл әлемге ауыр қаза екенін жеткізген. Зерттеуші Жан Жорестің философия ғылымын меңгергенін, бұл салада үлкен еңбек сіңіргенін айта келе, кіршіксіз таза адамды өлтіру үлкен қылмыс деп тоқтайды. Біздің ойымызша, ғалым осы секілді әлемдік тұлғаларды жариялып, жас жеткіншектің ойын аудару, назарын ғылымға бөлу болған секілді. Бұл ойымызды, Ф. Илкибаеваныңғылыми-танымдық мұраларына қатысты зерттеуі де дәлелдей түседі. Ф. Илкибаева Әлихан Бөкейханның ғылыми-танымдық негіздегі ізденістерінің бір бөлігі әлемдік ұлы тұлғаларды халыққа насихаттаудан көрініс табатынын айтады [75, б. 85]. Әлихан Бөкейхан ұстаз тұтқан Қырым татарының ғалымы И. Гаспринский туралы жазған мақалалары біршама қордаланған секілді. Автор тұлғаның өмірі мен шығармашылығы, ғылыми ізденістері туралы ой қозғап, газет беттерінде жариялап отырған. 1914 жылы И. Гаспринскийдің өлімі туралы қазанама мақаласында И. Гаспринскийдің білім іздеп көптеген елдерде болғаны, сол жерлердегі мұсылман халықтарының артта қалып келе жатқанын өз көзімен көріп, соны реттеуге ұмтылғаны туралы кең тарқатып жазады [17, б. 49-51]. Бұл мұыслман халықтарының оқу-білімнен алшақ болғандықтан көрсетеді.«Қазақ» газетінің №81-82 сандарында И. Гаспринскийдің алғашқы білім беруге ұмтылысында халықты сендіру үшін жасаған іс-әрекетін шынайы түрде ашып жеткізеді. Осы арқылы қазақ даласындағы мұғалімдерге құлаққағыс ете отырып, білім беру, сауат ашудың бастапқы кезеңі қандай қиын болса, уақыт өте оңайлай беретінінежәне басқалардың көңілін осыған аудартады [17, б. 53-57]. Ғалым И. Гаспринскийдің газет ашып, кітап жазып, түркі халықтарын ғылым-білімге тартуын жоғары бағалап, оны: «Түрік ұлтының зор тәрбиешісі, ұлық ұстазы» деп атаған. Қ.М. Мурзаходжаев өз зерттеулерінде жәдидтік қозғалыстың тарихнамасына талдау жасап, ХІХ ғасырдың соңы мен ХХ ғасырдың басындағы халық ағарту ісіндегі И. Гаспринский атқарған істердің маңыздылығын сараптайды [250]. Гаспринский кеңес үкіметі құрамындағы мұсылмандарды баспасөз ұйымдастырып халықты ағарту жолына насихаттады. М. Жолсеитова халық ағарту саласындағы жәдидтік ағымның екпін алуы және оның қазақ зиялыларына әсерін талдау негізінде, Әлихан Бөкейханның ағарту ісін дамытуда И. Гаспринскийдың рухани ықпалы болғанын жазады [71, б. 63]. Қырым татарының ұлы ең алғаш газет пен баспасөз ұйымдастыру жағынан алаш зиялыларына үлгі болды деуге негіз бар. Д. Қамзабекұлы да өз зерттеулерінде жәдидшілдік ұлттың рухани серпілуіне ықпалы болды деп атап өтеді [251]. Қазақ халқынан шыққан білімді азаматтардың оқу үдерісі, жағдайы, білім алған жерлері ғалымның назарынан тыс қалмаған секілді. Өзінің «Қазақ» газетіне жариялаған «Барлыбекті ұмытпасқа» атты мақаласында М. Дулатовқа Барлыбек атты білімді жас азаматтың опат болғанын айтып, сол кезеңдегі интернаттағы білім мен Барлыбектің мінез-құлқын Абайдың өлеңдерімен әсерлеп жеткізген:
Интернатта оқып жүр,
Талай қазақ баласы
Жас өспірім, көк өрім,
Бейне қолдың саласы.
Балам закон білді-деп
Қуанады ата-анасы [245]. Мақала құрылымында зерттеуші Барлыбекті Абай өлеңдері арқылы түрлі жағынан сипаттай келе, қоштасу ойын айтады. Біздің ойымызша, ғалым бұл мақаласында газетке үңілген қазақ балаларының қайратты, білімге құмар болу керектігі, бірақ ол жолдың оңай еместігін түсіндіргісі келген секілді. Осы мақсатта мақаланы диалог ретінде құра отырып, өлеңмен сипаттап, әрлендіре түскен. Тәрбие ісіне қатысты жазбаларының ішінде жеке тұлғаларға арнайы тоқталуы, ғалым жазбаларының өзіндік ерекшелігі іспеттес. Себебі мақаланы дүниеден өткен тұлғаға арнай отырып, мазмұны мен құрылымында сол тұлғаның өмірі, халыққа қызмет етуі, пайдалы істері мен ғылыми ізденістеріне талдау жасайды. Бұдан өз пікірінің негізінде жасаған қорытындыларын халыққа ұғынықты тілде түсіндіре отырып, оқырмандарға игі істер туралы насихат жұмысын жүгізеді. Біздің ойымызша, зерттеушінің әр түрлі саладағы ғалымдар мен басқа қайраткерлер туралы жазған қазанамаларының бергі жағында оларды құрмет тұту, еске алу тұрғанымен, астарында олардың жасаған дүниесін қалың елдің санасына сіңіру, өскелең ұрпаққа насихаттау болғаны айдан анық. 


















































































ҚОРЫТЫНДЫ


Әлихан Бөкейхан еңбектеріндегі қазақ этнографиясы мәселелерін зерттеу барысында ғалымның ХІХ ғасырдың аяғы ХХ ғасыр басындағы баспасөз беттері мен тарихи-этнографиялық зерттеу барысындағы қазақ қоғамының этноәлеуметтік құрылымдары мәселелері мен этнофольклорлық мәліметтерінің қыр-сыры ашылып көрсетілді. Сондықтан да зерттеу нәтижесітарихи-этнографиялық мәселенің шынайы сипатын қарауға мүмкіндік береді.
Әлихан Бөкейханның қазақ этнографиясындағы еңбектерінен қазақтың этникалық тарихы, дәстүрлі шаруашылығы мен оның әдіс-тәсілдері, сондай-ақ рухани құндылықтарды байытудағы халық арасындағы оқу-ағарту, ілім-білім, дін мәселері мен этнофольклорлық мәліметтері жан-жақты көрініс тапқан. Сондықтан да, бұл мәселелер  ғалымның қазақ этнографиясындағы орнының ерекше екендігін айғақтайды. Біз диссертацияны тақырыптық негізде қорытындыласақ.
Әлихан Бөкейхан қазақ шежіресі мен қазақ халқының этникалық құрылымына қатысты бірнеше еңбектер арнады. Бұл еңбектерді зерттеуші қазақ халқының тарихы мен жүріп өткен жолын саралап барып жазды. Ғалым да ХХ ғасырдың басындағы басқада зиялылар секілді өзі туып-өскен өлкенің тарихы мен ел арасынан жинаған шежірелік деректерді сөйлете білді. Ғалым шежірелік деректер арқылы қазақ руларының орналасу аймақтарын көрсетті. Көне заманнан ұлы даланы мекендеген сақ, үйсін, ғұн, сармат тайпалары қазақтың арғы атасы екенін шежірелік деректермен көрсетті. Әлихан Бөкейхан студент кезінен ел ішіндегі этнофольклорлық еңбектерді жинап, жариялай бастайды. Бұған себеп өзі туып өскен ортадағы халықтың ауыздан-ауызға тарап жатқан жыр-дастандарын жақсы білгендігі. Зерттеуші бұл еңбектерде қазақтың қанша асыл сөзінің кетіп бара жатқанын жақсы білді. Әлихан Бөкейхан этнофольклорлық еңбектерді жинауда Мәскеудегі жылдары көбірек еңбек етті. Бұл кезде ғалым саясаттан біраз алшақтап ғылымға көбірек көңіл бөле бастаған уақыты еді. Зерттеушінің этнофольклорды жинаудағы ең көп еңбек сіңіргені «Күншығыс» баспасында қызмет атқарған уақыты. Осы «Күншығыс» баспасында жеке өзі ғана емес, А. Байтұрсынұлы, Н. Төреқұлұлы, М. Жұмабайұлы сияқты бірқатар қазақ зиялыларымен бірге жұмыс жасағанын аңғаруға болады. Зерттеу барысында байқағанымыздай, этнофольклорлық еңбектерді жинауға белсене қатысып, өзі жыршы ақын болмаса да, маңызды ұсыныстардың қабылдануына көп еңбек сіңіреді. Ғалымның жеке рухани болмысы қазақтың жыр аңыздарынан, көне көз қариялардың жақсы әңгімелерінен, бесік жырынан жоқтауға дейінгі салт-дәстүрінен және бүкіл қазақ болмысынан қылаудай ажырамаған тұлға.
Әлихан Бөкейханның еңбектеріндегі этнографиялық мәліметтерді зерттеуде, қазақтың қанатты сөздерін, мақал-мәтелдерін көптеп қолданғанын білеміз. Себебі, өзінің жазған дүниелерін оқырманға анық, әрі нақты, ұғынықты жеткізу үшін мақалдап, жазып отырған. Осы тұрғыдан алып қарағанда, ғалымның өз еңбектерінде қолданған мақал-мәтелдерді арнайы талдап, оларды қолданылу мақсатына, мәніне қарай анықтап, сандық басымдықтарын көрсету өзекті болып табылады. Ғалымның еңбектерін ғылыми електен өткізіп, сараптама жасау нәтижесінде, жалпы саны 160-қа жуық мақал-мәтелдер, қанатты сөздер қолданғанын анықтай алдық. Оның ішінде қазақ мақалдарынан бөлек, шет елдік қанатты сөздерді мен мәтелдерді де сәтті пайдалана білген. Біз ғалымның еңбектеріндегі мақал-мәтелдерді жазған дүниелерінің мазмұнына орай 20-дан астам тақырыпқа бөліп талдадық. Зерттеушінің өз жазбаларында мақал-мәтелді көп қолдануының себебін анықтау, зерттеу жұмысымыздың басты мәселелерінің бірі болды. Ғалым жазбаларының құндылығын қазақтың көне сөздері мен мақал-мәтелдерін кеңінен қолдануы арттыра түседі. Зерттеуші қандай тақырып жазбасын, басым бөлігінде ішкі ойын мақал-мәтелді орынды қолдану арқылы, халыққа ұғынықты түрде жетуін басты назарда ұстағанын байқаймыз.
Әлихан Бөкейханның қазақ даласындағы мал шаруашылығының дамуы мен іске асыруы турасындағы зерттеулері ХІХ ғасырдың ортасы мен ХХ ғасырдың басындағы кезеңді қамтиды. Осы себепті, зерттеушінің этнографиялық мәліметтерін елдегі мал шаруашылығымен байланысты жазылған ғылыми-зерттеу еңбектерімен салыстыра қарастырылды. Әлихан Бөкейхан қазақ даласындағы мал шаруашылығын дамытуды іске асыру үшін бірнеше методологиялық ұстанымдарға сүйенген. Оның біріншісі, халыққа мал шаруашылығының сол кезеңдегі жағдайын сипаттау арқылы көрсеткен. Негізгі әдіснама ретінде халық аузындағы мақал-мәтелдер, қанатты сөздер мен сипаттамалық тіркестері жиі қолданып, халықтың өз сөзімен жеткізуге тырысқан. Екіншісі, қазақ халқындағы мал шаруашылығын дамытудағы кемшіліктерін ғылыми тұрғыдан дәлелдеуге тырысқан. Онысы ғалымның өз жазбаларында нақты мысалдар көрсетуінен байқалады. Бұл тақырыпқа арнайы тоқталуының басты мақсаты ретінде біз экономикалық тұрғыдан жетілдіру болды деген ойға жақындаймыз. 
Мал шаруашылығы туралы жазбаларында қолданған материалдар кешені өте құнды болуымен ерекшеленеді. Әлихан Бөкейхан қазақ даласындағы мал шаруашылығын дамыту мақсатында жазған әрбір еңбегінде өзі көрген, өзі бақылаған мысалдарды көрсетеді. Кейде, ол бірнеше ауыл мысалында болса, енді бірде уезд тұрғындарының мысалында көрініс табады. Ғалымның мал шаруашылығы тақырыбындағы жазбаларының материалдық кешені бай болғанын анық байқатады. Тіпті, зерттеуші пайдаланған немесе өзі көріп жазған мәліметтер кешені әлі күнге дейін өз құндылығын жойған жоқ. Әлихан Бөкейханның мал шаруашылығы жөніндегі зерттеу жұмыстарында қарастырған мәселесінің нақты шегін көрсету қиын. Өз зерттеулерімізде байқай алған мәселелер, далалық жағдайда мал өнімін (төлін) алу тәсілдері, мал шаруашылығын жергілікті жағдайға байланысты жетілдіру. Әлихан Бөкейхан еңбектеріндегі ата-бабадан қалыптасқан дәстүрмен үздік тәжірибелерді пайдалану бүгінгі күнде елдің төрт түлікті жұттан сақтауға мүмкіндігін арттырады. 
Зерттеу барысында, Әлихан Бөкейханның егін шаруашылығына қатысты еңбектерінен егіншілік саласындағы халықтың қолданған құрал-саймандарына этнографиялық тұрғыдан салыстыра талданды. Егін шаруашылығына байланысыты жерді өңдеудің аймақтық ерекшеліктері туралы ізденістеріне сараптама жасалды. Зерттеу жұмысы барысында Әлихан Бөкейхан егін шаруашылығын дамытуды белгілі бір аймақтың мысалында көрсеткенімен, халықтық үрдіске айналдыруды көздеген. Ғалым егіншілік мәселесін қозғағанда отырықшылықтың тиімді-тиімсіз тұстарын өзара салыстырады. Бұл жергілікті автохтонды халықтың (қазақ халқы – Н.Қ.) ата-бабадан қалған жерін өзінде сақтап қалуының белгілі бір тірегі іспеттес. ХІХ ғасырдың соңында қазақ жерінің көпшілігінде егіншілік біршама жақсы дамыды. Осы халықтың отырықшылықпен көбірек айналысып, жерді толықтай иемдене алуына назар аудартуға тырысқан. Бір жағынан егіншілікті дамыту елдегі экономикалық тұрақталықты да қалыптастырады және сауда жүйесі дамиды. Ғалымның түпкі мақсаты осы жағдайларға жету үшін дәстүрлі шаруашылықтың дамуына үлес қосу болды. 
Әлихан Бөкейханөз еңбектерінде дін тақырыбынбірнеше бағытта саралай отырып қарастырған. Зерттеуші қазақ даласындағы діни сауаттылық мәселесінде дін өкілдеріне тоқталып, бірқатар еңбектері мен  нақты есімдерін көрсете отырып, олардың ішіндегі білімділерін және шала сауатты білімсіздерін сынай отырып жазады. Ғалым өз зерттеулерінде дін істеріне қатысты бес мәселе төңірегінде зерттеген. Бірінші, қазақ даласындағы діни сауаттылық мәселесі, дін мен тұрмыс жағдайы арасындағы келеңсіздіктер, дін өкілдерінің халықты алдап, дінді рухани емес, материалдық құндылық деңгейіне түсіруі, діни емдеу мен халық емінің өзара ұштасу мәселелері. Екінші, ғалымнің дін туралы теориялық пайымдаулары, діннің тарихы, қазақ жеріне исламның таралу мәселелері, діни сенім мәселесін салыстырмалы ғылыми мысалдармен көрсетуі. Үшінші, дін, заң және білім-ғылымның  өзара қарым-қатынасы, қазақ даласындағы бірқатар дін өкілдерінің озбырлық істерінің заң алдында жауапсыз қалуы, қарапайым халықтың зардабы туралы мәселелер. Төртінші, дін мен саясат мәселесі. Бесінші, ғалымның дінге деген жеке көзқарасының өзгеру мәселесі қарастырылады. Мұнда, Әлихан Бөкейханның 1927 жылы жариялаған мақаласында бұған дейінгі дін істеріне қатысты ой пікірлерімен өзара қарама-қайшылық бар екендігі байқалды. 
Әлихан Бөкейханның қарастырған тағы бір маңызды мәселесі, ол қазақ жеріндегі дәрігерлердің жетіспеушілігін алға тартып, қазақ мұсылмандарының медициналық сауатсыздығы әсерінен көп шығынғабататынынкөрсетеді. Дала қазақтарының арасында шынайы білімді, қазақ халқының дәстүрі мен салт-жоралғыларын ислами жоралғылармен байланыстыра отырып, діни амалдарды орындаушылар, жас балалардың сауатын ашудағы ауыл молдаларының еңбектерін де жоққа шығармайды. Халық арасындағы емшілік мәселелеріндегі дін өкілдерінің алдау шаралары болатынын, халыққа медициналық білімі бар азаматтардың қажет екендігі көрсетілді. 
Әлихан Бөкейханның білім беру мен  оқу-ағарту және тәрбие мәселесі туралы жазған дүниелері ғалымның көбірек қалам тербеген бағыты. Оқу-ағарту саласында тек оқу-білімді ғана насихаттап қоймай, қазақ халқының рухани мәдениетін тұтастай қарастырған. Оның ішінде қазақ этнографиясы, ғылымы, музыкасы, тіл мәселесі, білім алу мен сауаттылығы, халық тәрбиесі, отбасылық әдет-ғұрпы пен қарым-қатынас әдебі және т.б. мәселелер қамтылған. Осы аталған құндылықтардың ішінде ғалымның кеңінен назар аударғаны оқу-білім. Зерттеуші оқу-білімнің артында өз еліңді, халқыңды ғана емес әлемді тану тұрғанын жеткізеді. Халықтың сауаттылығын жазғанда міндетті түрде әлем елдеріндегі сауаттылық жағдайын мысалмен салыстырып көрсетіп, кемшілікті жою үшін мемлекеттік деңгейде назар аудару қажеттігі, жастардың білімге ұмтылысын арттыруды ұсынады. 
Басқа да бөлімдерді зерттеуден байқағанымыз, ғалымның өзінің еңбектерінің басым бөлігін мерзімді басылымдарда көрсеткен. Оның ішінде қазақ тілді газет-журналдардың орны зор. ХХ ғасырдың басында мерзімді басылымдардың таралу кеңістігі да қазіргідей болмағаны анық. Егер қандай да бір мәселе газет бетіне жарияланса, ел арасында талқыға түсіп, халықтың хабардар болу мүмкіндігі жоғары екендігін Әлихан Бөкейхан дұрыс бағалай білген. Өз жазбаларының халыққа тез тарап, қолдау табуы үшін жазатын мәселенің жұмырлана түсуі тиіс. Әрі кейде ішкі ойды тікелей айтудан гөрі ауыспалы түрде, мағынасымен сәйкестендіріп, орнына мақал-мәтелді сәтті қолдану негізгі ойыңды қарапайым және анық жетуіне ықпалы зор болатыны анық. Өз жазбаларында түрлі тақырыптағы мақал-мәтелдерді кеңінен қолдануының бірден-бір себебі осы деп түсінеміз. Ғалымның қолданған мақал-мәтелдерін арнайы зерттеудің басты нәтижелері ретінде біз ғалымның еңбектерінде мақал-мәтелдерді қолдану себептерін анықтау, мақалдардың жалпы көлемі, олардың қолдану бағыттары, тақырыптарға бөлініп, топтастырылуын айта аламыз. Зерттеуші дін ісіне, оқу-ағарту, білім-ғылым, тәрбие мәселесі және этнофольклорлық мәселелерді кеңінен қарастырған, әрі уақытында дұрыс баға берген тұлғалардың бірі деп айтуға толық негіз бар. Дін ісіне қатысты жазбаларында белгілі бір позицияны ұстанып, соның негізінде салыстырмалы сараптамалық ойларын жиі жариялаған. Бүінгі таңда ғалымның дін ісіне қатысты жазбаларының дұрысытығына көз жеткізіп те отырмыз. Оның ішінде дінді жамылып, түрлі жымысқы әрекеттерге бару, халықты алдау және т.б. оқу-ағарту, білім-ғылым және тәрбие мәселесі Әлихан Бөкейхан жазбаларының негізгі бөліктерінің бірін құрайды. Осы бағыттағы зерттеулері де кейінгі кездері ғалымдардың назарына жиі ілігіп, зерттеу нысанына айналып келеді. Бұл бағыттағығалымның жазбалары кең өрісті, стратегиялық тұрғыдан ойлап, жағдайды дұрыс бағалай алатындығын айғақтай түседі. Жалпы, Әлихан Бөкейханның этнографиялық еңбектерін саралай келе, мынадай қорытынды шығаруға болады:
Ең бірінші Әлихан Бөкейхан барлық атқарған жұмысын өзі үшін емес қазақ халқының келешек ұрпағы үшін жасағандығы (жазғандығы). 
Екінші, қазақтың ауылында өшіп бара жатқан қариялар сөзін жинап алып, оны баспадан шығарып, келешек ұрпаққа жеткізуі.
Үшінші, қазақ халқының шаруашылық түрлерін заман талабына сай бейімдеу керек екені. 
Төртінші, қазақ қоғамы оқу-білімді дұрыс жолға қоймай, ғылымды игермей экономикалық мықты мемлекет болмайтынын баса жазды. 
Бесінші, Қазақстан ауыл шаруашылығын дұрыс бағытта дамытса, үлкен орасан пайда түсетіндігі. Оған қазақ даласының мол мүмкіндігі барын ғылыми түрде көрсетіп берді.  
Алтыншы, қазақ халқы шаруашылықты игеру тұрғысынан өзге халықтардан еш кем емес екендігі. 
Жетінші, дін ісі мемлекет ісінен бөлек тұру керек екенін айтты.
Әлихан Бөкейхан еңбектеріндегі қазақ этнографиясы өзінің жан-жақтылығымен ерекшеленеді. Себебі, Әлихан Бөкейхан арқылы біз қазақтың дәстүрлі шаруашылығын, оның әдіс-тәсілдері мен малды күту, баптау, жер игеру, құдық қазу сияқты үрдістерді, бір сөзбен атқанда этномәдени және этнофольклорлық мәліметтердің қыр-сырына қанық боламыз. Әлихан Бөкейхан халқының өмір жолында шамшырақ болуды мақсат етіп, жан-жақты тақырыпқа аянбай кірісіп, өзекті мәселелерді халыққа талқылап, ұсынып, ой-идеяларын айтып, дұрыс бағыт-бағдар берді. Болашақта Әлихан Бөкейханның еңбектері кеңінен жан-жақты қаралып, құндылығы арта түспек деген ойдамыз.