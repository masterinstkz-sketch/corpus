ҚАЗАҚТЫҢ ДӘСТҮРЛІ МАТЕРИАЛДЫҚ МӘДЕНИЕТІ:  
ЗЕРТТЕЛУІ ЖӘНЕ ӘДІСТЕРІ 
 
Мәдениет латынның «өңдеу», «жер өңдеу», «егу» деген сөзінен шыққан. Мәдениет адам іс әрекеті нәтижесінде шыққан құндылықтар. Ол адам жасаған «екінші табиғат» ретінде қалыптасқан. Материалдық мәдениет қоршаған табиғи ортамен тығыз қарым қатынаста өмір сүру жағдайымызға икемделіп ұрпақтан ұрпаққа мұра болып келуде.  
Халқымыздың ұрпақтан ұрпаққа жалғасқан өте бай мәдениет және өнер туындылары көшпелі өмір салтына сай қалыптасты. Материалдық мәдениет қай халықтың болмасын саналы өмір болмысының мәйегі, сан ғасырлық нәтижесі. Көшпелі өркениеттің өркен жайғанын білдіретін бірден-бір құбылыс. Қазақтардың материалдық мәдениеті көшпелі және жартылай көшпелі өмір салтына байланысты дәстүрлі ерекшеліктерді сақтап қалды. Осы орайда қазақ халқының материалдық мәдениеті де халқымыздың қайталанбас болмыс-бітімін, ой-дүниетанымын білдіреді. Материалдық мәдениеттің дамуында, халқымыздың бай тарихи дәстүрі мен жергілікті салт-дәстүрі, эстетикалық талғамы мен әсемдік ерекшеліктері бой көрсетеді. Қазақтардың материалдық мәдениетінің қалыптасуы қоғамымыздың әлеуметтік-экономикалық жай-күйімен де байланысты. 
Халқымыздың аса бай тарихи және мәдени мұрасы, оның ою-өрнегі, озат ісмерлігі, қолтума өнерінің қайталанбас туындылары, киім-кешегі ұлттық мақтанышымызды білдіретін туындылар. Олардың бастауы ежелгі сақ, ғұн үйсіндер дәуірінен бастау алып өміршең дәстүрге айналды. Сондықтан да «материалдық мәдениет және тұрмыс тарихы», оның негізгі және маңызды элементтерін, олардың топтарын бүгінгі және болашақ ұрпаққа паш ететін іргелі пәндер қатарынан орын алатын Қазақстан тарихының құрамдас бөлігі. Бұл пәнді оқу тарихшы, археолог және этнограф мамандар үшін іргелі пәндер қатарынан орын алады. Пәнді оқу барысында археолог-этнограф мамандар материалдық мәдениеттің негізгі белгілерін, атап айтқанда, ағаш ұқсату өнерін, оның нәтижесіндегі бірқатар өнер туындыларын (үй жиһаздарының түрлері, ыдыс-аяқтар түрлері, еңбек құралдарының түрлерін), сүйек және мүйіз ұқсату өнері мен оның басты-басты этнографиялық бұйымдарын, тері ұқсатудың қырсыры мен одан жасалған бұйымдарды (торсық, көнек, саба, мес, томаға т.б.) жан-жақты оқып меңгереді. Сондай-ақ бұл пәнді оқу барысында қазақтың дәстүрлі киімдері, баспананың түрлері, оның жасау – жабдықтары, киіз және тоқыма бұйымдары және оларға қолданылатын ою-өрнектердің қыр-сыры мен символикалық мәні де қарастырылады. Қазақтың дәстүрлі тағамдар жүйесі де пәнді оқу барысында тыс қалмайды. Осы аталған материалдық мәдениеттің компоненттерінде, оларға қатысты атаулар мен наным-сенімдер жүйесі және кәделер де анықталып отырады. Себебі мамандар пәнді меңгеру барысында қандай да болмасын ұлттық болмысымызды білдіретін нақыштар мен ескерткіштерді кейінгі ұрпаққа таныстыруда белсенділік көрсете алады. 
Қазақ даласын аралаған жиһанкездер мен саяхатшылардың, әскерилер мен шығыстанушы зерттеушілердің жазбалары мен еңбектерінде ағаштан жасалған бұйымдар мен олардың жасалу жолдары туралы құнды мәліметтерді кездестіреміз. Ол туралы алғаш Геродот жазбасында (б.з.д. Ү ғ.) белгілі болды. Ол «Тұрғындар ағаштың астында өмір сүреді. Қыс кезінде ағаш үй ақ киізбен қымталып жабылып, жаз кезінде төбесі ашық қалдырылады», - деп қалдырды өз мәліметін. 
Ағаш ұқсату өнерінідегі ең басты баспананың бірі – киіз үй, сондайақ күйме сияқты түрлерді орта ғасырлық саяхатшылар: Ахмед ибн Фадлан, әл-Якуби, Гильом де Рубрук, ибн Батута, ибн Рузбихан т.б. авторлар зерттеуінен де байқаймыз. Жалпы материалдық мәдениет түрлерін зерттеу ісі әлем ғалымдарын ерте кезден-ақ қызықтырған.  
Зерттеушілердің ұзақ уақыт бойы жүргізетін жұмыстары белгілі бір қолөнер түрлерін, олардың ерекшеліктерін, жергілікті халықтың дүниетанымы мен салт-дәстүрін, ақыл-ой парасатының деңгейін де ашып көрсеткен. Қазақтың дәстүрлі материалдық мәдениетінің даму тарихы, әсіресе оның бастапқы кезеңдердегі ежелгі және орта ғасырлық көшпелі және жартылай көшпелілердің сан қырлы мәдениетін түсінуде ееркше. Ол халқымыздың шаруашылық-мәдени, эстетикалық, тарихи талғамында көрінс табады.  
  ХҮІ ғ. ортасында Ф. Ибн Рузбихан «Бұл елдің кейбір ағаштары өте қатты болады, олардан үлкен шеберлікпен күркесі бар төрт доңғалақты мықты арбалар жасайды», - десе, неміс саяхатшысы Адам Олеарий өз еңбегінде ХҮІІ ғ. қазақтарда күйме арба болғандығын айтады. 
 ХҮІІІ ғ. бірқатар еңбектерде: П.И.Рычков, П.С.Паллас, И.Г.Георги т.б. қазақтардың мәдениет мен тұрмыс-тіршілігін, қолөнері туралы құнды мәліметтер қалдырды. Ал И.Г.Андреев ХҮІІІ ғ. екінші жартысында қазақ ауылында болып, олардың қолөнері, салт-дәстүрі, наным-сенімі туралы, ең бастысы ағаштан киіз үйдің сүйектерін, ер тоқым және ыдысаяқтардың жасалатындығын жазып қалдырды. ХІХ ғ. А.И.Левшин, И.Соловцов, Р.Карутц т.б. еңбектерінде де материалдық мәдениетке қатысты бұйымдар сөз болады. 
 Қазақтар арсында ХІХ ғ.екінші жартысында алдыңғы қатарлы зиялылар аталған Ш.Уәлиханов және оның ағасы Мақы Уәлихановтың ағаш бұйымдарды қайта жасауы, сондай-ақ Мұса Шормановтың жазбалары, онан кейінгі кезеңдегі Ә.Бөкейхановтың да осы кәсіпке жақындау болғанын да айту керек. Қазақ киіз үйінің зерттелуі ашық тақырып ретінде және материалдық мәдениеттің ірі бір бастауы ретінде Ш.Уәлиханов жазбаларынан да байқаймыз. 
 1960 жылдардан бастап әлем халықтары арсында өзінің өткен тарихын, әдет-ғұрпы мен салт дәстүрін, материалдық мәдениетіне жаңғырту үрдісіне бет бұру байқалды. Мұндай шаралар қазақ халқының ежелгі мәдениеті, дүниетанымы, материалдық мәдениеті қандай дәрежеде екендігін зерттеуде де бірқатар этнографтар болды. Олардың қатарында Х.Арғынбаев, М.Мұқанов, олардан бұрынырақ зерттеу жұмысын тікелей археологиялық және этнографиялық сипатта жүргізген академик Ә.Марғұлан, сондай-ақ 70 – 80 жылдары қазақтың тұрмыс тіршілігінің жай-күйін этнографяилық тұрғыда сипаттаған қоғам қайраткері, әрі этнограф мәдениеттанушы ғалым Ө.Жәнібеков сынды тұлғалар болды. Бұл атақты ғалымдардың дәстүрлі мәдениеттің жан-жақтылығы жөніндегі еңбектері ең шоқтығы биік еңбектер қатарынан саналады. Бұл еңбектерде киіз үй заттық мәдениет тұрғысынан қарастырылған. Мәселен, А.Х.Марғұланның «Казахская юрта и ее убранство» деп аталатын еңбегінде киіз үйдің сүйегінің барлық атаулары мен оның жасаужабдығына түгелдей тоқталған (Алма-Ата, 1964). Бұлардан басқа 90 жылдары «казахское народное прикладное искусство» деп аталтын 3 томдық иллюстрациялы еңбегінде ең алғаш киіз үйден бастап, бүкіл қазақ болмысының материалдық мәдениетін білдіретін белгілер түгелдей қамтылды. М.Мұқановтың 1981 жылы шыққан «Казахская юрта» деп аталатын еңбегінде Киіз үйдің қаңқасы, оның атаулары, құрылуы, барлық жасау жабдығы, оның ішкі интерьері, сондай ақ ішкі интерьеріндегі киіз, тоқыма, кестелеу өнерінің туындылары мен ағаш және теріден жасалған бұйымдардың бәріне жан-жақты тоқатылып, бүгінде киіз үйдің сувенир ретінде де үлкен сұранысқа ие болып отырғандығын, сонымен бірге киіз үйдің бастауын, яғни шығу тегін де жан жақты сөз өткен. Ең бастысы зерттеу еңбегінің соңында киіз үйдің қаңқасы мен жасау-жабдығына қатысты анықтамалық сөздіктерге түсініктеме беріп кеткен өте құнды еңбек.  
Материалдық мәдениет түрлерінің қалыптасуы, олардың тарихи дамуы туралы тарихи және палеоэтнологиялық тұрғыда жазылған еңбектер де оқулық мазмұнын аша түседі. Олардың қатарында Ә.Хасеновтің және С.Жолдасбаевтың еңбектерін атауға болады. 
Ал Х.Арғынбаевтың «Қазақ халқының қолөнері» деп аталатын еңбегінде киіз үйдің сүйегі, оның жасау жабдығы мен түрлеріне тоқтала отырып, ағаш ұқсату, темір, тері ұқсату мен сүйек және мүйіз ұқсатудың қыр сыры мен технологиясына, сондай ақ олардан өңделген қолөнер бұйымдарының әрқайсысына тоқталып өткен. 
Ө.Жәнібековтің киіз үй мен жалпы тұрғын үйлерге қатысты, сонымен бірге олардың ішкі жасау-жабдықтарына тоқталып өткен көлемді еңбектері тарихшы этнографтар және мәдениеттанушылар үшін бірден бір құнды еңбек. Ол «Жолайрықта», «Уақыт керуені» деп аталтын еңбектер. 
ХХ ғ.соңында еліміздің этнология, этнография, қолөнер саласына айшықты еңбектерімен танылған жеке дара ғалымдар С.Әжіғали, Ә.Төлеубаев, Ш.Тоқтабаева, Н.Шахановалардың еңбектерін атап өтуге болады. Соңғы жылдары қазақ өнері туралы зерттеліп қорғалған кандидаттық диссертацияларда да халқымыздың материалдық мәдениеті төңірегінде әр қырынан, азды көпті айтылып өтіледі. Р.Бекназаровтың, К.Райымханованың, Қ.Ерғазиеваның зерттемелерінде ағаштан түйін түю, тас қашау өнері сияқты халықтың басқа өнер түрлері де қарастырылады.  
90-жылдары шыға бастаған еңбектерден де киіз үйге қатысты жасаужабдықтар мен наным сенімдерді, сондай-ақ символикалық теңеулерді аңғартатын еңбектер де баршылық. Бұл еңбек киіз үйді рухани мәдениет тұрғысынан қарастырған десек артық айтпағандық болар еді. Оның қатарында Н.Ж.Шаханованың «Мир традиционной культуры казахов», Ә.Т.Төлеубаевтың «Реликты доисламских верований в семейной обрядности казахов» деп аталатын еңбектері, сондай ақ соңғы жылдары қазақтың ағаш ою өнерінің бастауы, оның типологиясы туралы жан-жақты ғылыми еңбектер де қорғалды. Оның қатарында С.Бикеновтің «Қазақтың ағаш ою өнері» деп аталатын кандидаттық диссертациясын атауға болады.  
Материалдық мәдениет түрлеріне қатысты наным сенімдер үшін, соңғы жылдары Қазақстан Республикасы Ұлтық Ғылым Академиясының Тарих және этнология институтының этнология бөлімінің қажырлы зерттеу еңбектері пайдаланылды. Олардың қатарында «Қазақтың әдетғұрыптары мен салт – дәстүрлер: өткендегісі және бүгіні» (Алматы, 2001) және «Қазақ халқының дәстүрлері мен әдет-ғұрыптары: біртұтастығы және ерекшелігі» (Алматы, 2005), «Қазақтың этнографиялық категориялар, ұғымдар мен атауларының дәстүрлі жүйесі» деп аталатын энциклопедиялық анықтамалық материалдарындағы жекеленген ғылыми мақалалар оқу құралындағы әрбір тақырып ауқымына арқау болды. Мәселен, бұл еңбектердегі әрбір өңірдің салт-дәстүрлеріндегі ерекшеліктері мысалға алынып салыстырулар негізіне қарастырылды.  
Бұл оқу құралы осы уақытқа дейін шыққан арнайы деректер мен арнаулы ғылыми зерттеулер негізінде жүйеге келтіріліп жазылды. 
 
Бақылау сұрақтары: 
1. Материалдық мәдениет түрлеріне қатысты наным сенімдер туралы мәліметтерді қандай еңбектерден байқаймыз? 
2. ХҮІІІ-ХІХ ғғ. материалдық мәдениетке қатысты жазылған еңбектерге сипаттама беріңіз? 
3. ХХ ғ.басында қолөнер бұйымдарын жинаумен және жасаумен айналысқан қандай қазақ зиялыларын білесіз?  
4. Әйелдер қолөнеріне не жатады? 
5. Ерлер қолөнеріне не жатады? 
 
Студенттің өзіндік жұмыс тақырыптары: 
 
1. Қазақ этномәдениетіндегі материалдық мәдениет түсінігі 
2. Материалдық мәдениеттің ғылыми зерттелуі 
3. Материалдық мәдениеттің зерттеу әдістері 
4. Қолөнер бұйымдарының топталуы 
 
 
 
 
 
 
 
 
 
 
І – ТАРАУ 
 
ҚАЗАҚТЫҢ БАСПАНА ТҮРЛЕРІ 
 
Тұрақты баспана түрлері. Халқымыздың өмірінде елді мекендердің ішінде қыстаулардың алатын орны ерекше. Қазақтар ондай қыстауларда тұрақ жайлар салып, қыс айларында өмір сүрген. 
Археологиялық зерттеулерге қарағанда қазақ жеріндегі тұрақ жайлардың пайда болу тарихы қола және темір дәуірінің кезеңіндегі  өмір сүрген ру тайпалардан бері белгілі екендігін С.Жолдасбаев ғылыми зерттеулер барысында атап өткен. Әдетте, тұрақты жайлардың салынуы адамның өмір сүруіне де, мал жайылуға да, шаруаны жүргізуге де жағрафиялық жағынан тиімді болды.  
Қазақ даласында тұрғын үй салуда құрылысшылар деп танылған қарапайым адамдардың өз талғам таразысы болған. Олар климаттық – географиялық жер ыңғайына қарай тұрғын үй салуды меңгерді. Олардың негізгі құрылыс материалдары – ағаш бұтақтары, қабығы, аң сүйектері, тері-терсек пен шөп-шалам сияқты материалдар болды.    
Қазақ даласындағы тұрақты мекен жайлар мен көшпелі баспана түрлерін жан-жақты, әрі аймақтық ерекшеліктерінің қыр-сырын ашып көрсеткен көрнекті этнограф ғалым Ө.Жәнібеков болды. Сондай-ақ Жетісу өңіріндегі тұрақты мекен жайлар туралы тарихи және палеоэтнологиялық тұрғыда ғылыми сипаттама жазған ірі көлемді еңбек С.Жолдасбаевтың зерттеуі болды. Ғалымдардың зерттеуінше біздерге белгілі болған осы баспана түрлерінің бірқатарына тоқталып өтейік: 
Қос немесе жеркепе. Жерге қадалған сырықтардың басын қосып буып, қаңқасы сүйір болып келетін, сырты ағаштың қабығымен, аң терілерімен жабылған құрылыс түрі қос делінді. Ал енді бірі жерді шұқырлап қазып, ортасына төбедегі түтін шығатын тесіктің ернеуін шабақтауға орайластыра әр жерден қойылатын, бір-бірімен байластырылған тіреуіш ашаларға ағаш бұтақтарын тастап, үстін шөпшаламмен жабылған, кіріп-шығатын ойығы бар құрылыс кепе болды. Бұл баспана түрлері аңшылардың қалыптастырған баспаналары. Ал кейіннен пайда болған жеркепе түрі - жерді шаршылап қазып, алынған топырақтың есебінен биіктей түсетін қабырғасының қақ ортасына кесе көлденең белағаш қойылып, екі жағына қарама-қарсы ағаш кеспектер тастап, үстіне топырақ салып, лаймен сылайтын, түтін шығатын ойығы, кіріп-шығатын есігі болған. Оңтүстік Қазақстан, Амударияның төменгі ағысында, Қарақалпақ халқында да үйдің мұндай түрін жер төле деп атаса, өзбек халқының құрамына енген қыпшақтарда жерүйлерді «жер дула» деп атаған. Жер төлелер ХҮІ ғ. белгілі.              
Жертөле – жерді шаршылап қазып, топырағын босатқаннан кейін, үстіне су құйып, қидаланған малдың қылымен, қой жүнімен, сабанмен иін қандыра араластырып, балшық илеп, қазылған шаршының жиегіне бірінің үстіне бірін қатар қатар етіп жұмбаздап ұрып, құрылысты биіктетеді.  Дайындалған материал біткен соң, шұңқырды төмен қарай тағы да үңгіп, қопсыған топырақтан балшық илеп, жұмбаздау әдісімен қабырғаны онан әрі көтереді. Күн түсетін жақтан жалғыз терезе, есік шығарады. Төмендетілген жердің тереңдігі мен тұрғызылған қабырғаның биіктігі теңелген кезде, іші-сыртын лаймен сылап,төбесін мығым етіп қамыспен, шөппен жабады да, лаймен сылап тастайды. 
Өлшек – жертөле үлгісінде салынған уақытша баспананың түрі. Мұны Сыр бойы диқандары жаз айларында егістік басына тұрғызған. Мұның іші-сырты сыланбаған, итарқасы ағаш бұтақтармен, жыңғылмен, көк жантақпен жабылатын да жел ұшырып кетпес үшін үстіне әр жерден қам кесек және кеуіп үлгірмеген батпақ тоңғағы тасталатын. 
Қақыраны төрт қабырғалы етіп кіре берісімен қоса тайланған шөптен, қамыстан, шарбақтан, балшықтан тұрғызған. Іші-сырты төбесі сылақ арқылы тәртіпке келтіріліп, оттық арқылы жылытылады. Бұл тұрғын жай түрі Оңтүстік Қазақстанда кең тараған. Әдетте ола қамыстан жасалған. Ал Жетісу өңірінде осыған ұқсас жайды «күрке» деп, оған жас төлдерді қамайтын болған. Ал Амударияның төменгі ағысын мекен еткен өзбектерде осындай каркастан жасап іші сыртын сылаған үйлерін «какра» деп атаған. Ал түрікмен халықтары қамыстан жасалған үйлерді «қамыс кепе» деп атайды.     
Қазақ халқына тән тұрақты мекенжайдың ең көне нұсқаларының бірі – шошала. Оның сыртқы көрінісі дөңгелек болып, қаңқасын жоғары қарай сүйір етіп жасалған. Оны ағаштан, шыбықтан өріп, шымнан, тастан, қам кесектен де соққан. Ақмола, Атбасар, Құсмұрын, Жетікөл сияқты бұрын орманды-далалы болып келген аудандарда шошала бес қабырғалы болып, ағаштан қиыстырылып, шаңырағы – түндікпен, ал кіріп-шығатын ойығы – киіз есікпен жабылған.  
Шошаланың тарихи археологиялық деректермен салыстыра айтсақ, киіз үй түріне ұқсас шошалалар қола дәуірінен белгілі болған. Жетісу өңірінде шошалалардың көпшілігі жер бетінен тастан қаланған және жерден жартылай қазылғандары да кездеседі. Шығыс Қазақстан өңірінде мұны тошала деп атайды.  
Оңтүстік Қазақстан және Жетісу аумағында тұрғын үй қорақопсыдан аулақ салынып, әрі асхана міндетін атқарған кіреберіс дәлізбен ажырасатын екі бөлмелі тұрғын үй салынған. Мұның бір бөлмесі отбасы мүшелеріне арналса, екінші бөлмесі қонақ қабылдауға арналды. Мұндай үй нұсқасы «қоржын үй», Жетісуда «тоқал там» деп аталды. Мұның құрамында кейде бастырма, түнек (немесе қамба) болған. Қоржын үй тұрғызу әдәсі қарапайым. Ол үшін ауладағы егістіктің, бақшаның, жауыншашынның суы жинала қоймайтын биіктеу жер таңдап алынатын да, оны кетпенмен тегістеп, сабан, түйеқарын, кепкен жантақ сияқты шөп-шалаң төселгеннен кейін малдың тұяғымен таптады. Содан кейін шөп-шалаңды сыпырып алып, үстіне су құйып, кілкіндісін ағызып, жіберіп, тағы да су құйып, малдың тұяғымен таптауды ағаш тоқпақпен ұрып, нығыздап қатар жүогізген. Жер әбден дайын болғаннан кейін қабырға тұрғызылатын шаршыға дуалдың егінмен бірдей ор қазып, оған барынша қалың етіп қамыс төсеп, соның үстіне ғана үйдің қаңқасын тұрғызған. Оны алдын ала сорын шайып, үш төрт күн суға бұқтырғаннан кейін, сабанмен араластырып, илеуін қандырған балшықтан құйылған қам кесектен қалап, сабан қосылған лаймен қалың етіп сылайтын болған.  
Қоржын үйдің теріскей жағына астықтың түр-түрін бөлек құятын қамбалары, қақ, қауынқұрт, кептірілген жеміс, ірімшік, құрт, диірменге тартылған ұн қоятын орындары, уақытша ет ілетін адалбақаны болатын түнек тұрғызылатын. Қосалқының бұлай аталуы – екі тұсынан берілетін ашпалы көздері, еденіне сырттан дем тартатын тесіктері болмаса, жарық түсіретін терезе атаулының болмағандығынан. 
Әдетте, үйдің терезе-есігі, бастырмасы күншуақ жағынан беріледі. Оттық дәлізден жағылып, бөлмелері ара бөлік дуал арқылы жылытылатындықтан, үйдің итарқасында түтін тартатын мұржалары мен бөлмелердің ауасын тазалайтын дем тартқыш түтіктері болған. 
Оңтүстік өңірде қоржын үй ауласында масахана құрылып жатуға арналған сәкі, құрт жаятын және жеміс кептіретін сөресі қазан асатын ошақ, тандыр сияқты үй шаруасына қажетті құрылыстар болатын. 
Қоржын үй түрлері Сыр бойында, Талас Шу алқабында, Қызылорда, Түркістан, Арыс, Қазалы қаларында тұрғызылған. 
Тоқалтам – Қоржын үйге ұқсас немесе осы үйдің баламасы. Бұл этнографиялық әдебиеттерде «қарсы есікті» деген атаумен белгілі тұрғын үй нұсқасы. Бұл қамкесектен соғылады. Қамыспен жабылып, төбесі қаңқасымен бірге тегіс салынатын болғандықтан «тоқалтам» деп аталды. Ауласында бірнеше егіс танабы, жоңышқалық, диқаншылық пен мал ұстауды бірдей игергендіктен қора қопсы кездеседі. 
Тоқалтамның тағы бір үлгісінде, оның төбе жабындысының шеті тақтаймен көмкеріліп, ағаш кеспектерін үйдің бұғатына шығып тұратын ұштарына қатырып тастайтын дәстүр де кездеседі.  
Тіркеспе деп аталатын тұрғын үй далалық қыстаулардың ең көп тараған түрі. Ол шатыры бола бермейтін, итарқасы қора-қопсымен бірге жабылатын, көбіне қамкесектен тұрғызылып, қабырғасы лаймен сыланатын немесе сырты күйген қышпен қапталатын «ауыз үй», «оттық үй», «жатақ үй», «қонақ үй» тіркеспесінен тұратын мекен жайдың үлгісі. Қыстау тұрғындары жатақ бөлмеге немесе қонақ бөлмеге кіру үшін әуелі қора-қопсыдағы отынханаға, астық қоймасына, төл ұстайтын «ауыз үйге» тап болып, содан кейін бойы аласа, терезелері тар, табалдырығы биік боөлмелерге, оның ішінде ең алдымен «оттық үйге» (асхана), қазан оттығымен жылытылатын «жатақ үйге», онана әрі өз алдына от жағылатын «қонақ үйге» кіретін. 
Тіркеспе шымнан және тақта тастан соғылған. Кейде күйген кірпештен де тұрғызды.  
Тіркеспе бөлмелерінің қиылысқан бұрыштарына шығыңқы бағаналар берілді. Бұл шығыңқы бағаналар үйдің іргетасы болмайтындығынан қабырғаға түсетін салмақты жеңілдету үшін қажет болған. Тіркеспе үйдің пішіні Қазалы, Перовск, Маңғыстау, Торғай облысы өңірлерінде кездесті. 
Шарбақ үй – Кенді Алтай өңірінің орманды далалы алқабында қалыптасқан, қаңқасы бұтақтармен шарбақталған тұрғын үйдің көне түрі. Ол шарбақтан құрастырылып, іші сырты сыланатын. Төбесінің құламасы бас жағын буған қамыспен, неше түрлі шөп-шаламмен жабылатын болған. Ортасына от жағылатындықтан төбесіндегі түтін тартатын ойықтан мұржасы шарбақталып, балшықпен сыланатын. Бұл кейінгі кезге дейін қазіргі тұрғын үйлер ауласындағы қойма, қора-қопсының қызметін атқарып келген. 
Дүкен – ағаштан қиыстырылған, бес қабырғалы шатырлы үйдің нұсқасы. Бес қабырғалы болып келетіні тұрақты мекен жай салуда үйреншікті түрдің – киіз үйдің, шошаланың шеңберінен түзу қабырғалы қаңқаға алмасу үрдісін көрсетеді. Төбесінің құламасы бес қырлы болғандықтан дем шығатын ойыға қақпақпен жабылып, тіреуішпен ашылатын бес бұрыш кейпінде болғанға ұқсайды. Бірақ бұл қазір тұрмыста жоқ. 
Қыстық – шатырлы ағаш үйдің шаршысы созылыңқылау келетін, қабырғасы ағаш кеспектермен қаланған үйдің түрі. Кіре берісінде үйді жылытатын, қазан асып, тамақ әзірлейтін оттығы болған. Бұл үйдің түрі Шығыс Қазақстанға ХҮІІІ-ХІХ ғғ. қоныс тепкендер ықпалынан тараған.  
 Киіз үй сүйектері және оның атаулары. Киіз – үй көшпелі өмірге бейімделген, бастауы сонау ерте заманнан орын алған көшпелілер өркениетінің басты атрибуты. Киіз үй Еуразия далаларында жартылай көшпелі және отырықшы халықтар арасына кеңінен тараған. 
Ерте орта ғасырлар кезеңінде (Ү-ҮІ – Х ғғ.) көшпелі халықтар – көне түркілер, оғыздар, қыпшақтар киіз үйді (ағаш үйді) кеңінен пайдланған. Киіз үй қазіргі зерттеушілердің пікірінше (С.И.Вайнштейн) б.з. І мың жылдықтың ортасында пайда болып, ерте орта ғасырлар заманында айрықша дамыған.  
Ал сол кезеңдегі отырықшы елдердің ескерткіштердің археологиялық қазбалардан табылған ағаш бұйымдары екі бағытта дамыды: тұрғын үй бөліктері мен горельеф, барельеф скульптуралық түрде өрбіді. Мысалы, Оңтүстік Қазақстандағы Құйрықтөбе қалашығынан табылған салтанатты сарайдағы ағаш шекпесі көп нәрсені аңғартады. Сарайдың қабырғаларындағы «құда түсу» сәтін өте сәтті бейнелеген. Мұндағы айтарлық жәйт, композицияда адам тұлғалары пропорциядан ауытқып орындалынған. Белгісіз себептермен сарай өртеніп, ағаш шекпесі нашар сақталған, қазіргі таңда кейбір бөлшектері Ә.Марғұлан атындағы археологиялық музейде қойылған.  
Киіз үйдің халық арасына қалай жасалатындығына мән берсек, киіз үй жасау ағаш ұқсату өнерінің ішіндегі аса іскерлік пен ұзақ еңбекті, сондай-ақ эстетикалық талғамды керек ететін бірден бір өнер туындысы. Әдетте киіз үй сүйегін жасаушыларды халық арасында «үйшілер» деп атайды. Киіз үй сүйегі мен уықтары өзен жағасында өсетін әр түрлі талдан жасалады. Оған сәмбі тал, көк тал, қара тал, боз тал, құба тал сияқты ағаш түрлері пайдаланылады. Тал, халық тәжірибиесі бойынша, киіз үй сүйегін жасауға ең қолайлы ағаш түрі деп танылған. Біріншіден, жиі өсетін тал тоғайы ішінен кереге мен уыққа жарайтындарын таңдап алаып, екіншіден өңдеуге өте қолайлы және одан бабымен кептіріліп жасалған уық керегелер өте жеңіл және берік болады. Сән салтанат қуған ауқатты байлар, төрелер мен билер үйшілерге киіз үй сүйегін түгелдей қайыңнан жасатады. Әдетте, қайыңнан жасалатын үйлердің көлемі үлкен болумен бірг, оның сүйегі де салмақты және өте берік болады. Қайыңнан жасалған кереге уықтарды мұқият өңдеген соң, оны боямайды. Себебі, ағаштың жылтырата өңделген табиғи түсі үй ішіне аса ұнамды рең беріп тұрады. 
 Киіз үй сүйегіне жарайтын ағашты, көбіне үйшілердің өздері таңдап алады. Ол үшін ерте көктемнен бастап әзірлеп, жыл бойы көлеңкеде кептіру әдісін қолданады. Киіз үй сүйегіне арналып жасалатын ағаштың ұзындығы мен жуандығы кереге уық жасауға жарамды болуы қажет, ал олардың қисықтығына онша мән беріле бермейді. Шаңырақ үшін дайындалатын қайың мүмкіндігінше түзу және бұтақсыз болуы қажет. Кейде мұндай ағаштар тым жуан болса, оларды кесіп, ұзыннан жарып, шабады. Үй ағашын кесіп, бұтақтап, қабығын сыдырады. Бұлай етудің себебі, біріншіден, жаңа кесілген жас тал мен қайыңның қабығы сыдырылып, көп уақытты алмайды; екіншіден, қабығы алынбаған ағашты көлеңкеге жиып қойса, ол жуырмаңда кеппей, қабық астында құрт пайда болып, ағаш борсып, шіриді. Сондықтан, кесілген ағашты жылдам аршып, бас аяғын тегістеп отап, керегеге жарайтындарын бір бөлек, уыққа арналған әлдіректерін бір бөлек 20-30 ағаштан бір-бір бума жасап, көлеңкеге бірінің үстіне бірін жинай береді. Мұндай бумаларды әдетте, сыдырылған тал қабығының өзімен де буады. Үй ағашын бұлайша бумалау, біріншедін тасу үшін ыңғайлы болса, екіншеден, көлеңкеге жиналған көп бумалардың бәрін дұрыс, біркелкі кептіру үшін оларды әлсін әлсін аударыстырып, астын үстіне, ортасындағысын шетіне шығарып қозғап отырады. Ал, барлық бумаларды бір шамада жел қақтырып отыруға немесе шыжыған ыстықтарда ағаш тез қурап, жарылып кетпеу үшін оларға су бүркетіндей етіп бумалап жинау тым қолайлы. Осындай әдіспен әбден кепкен үй ағашын үйшілер: «Қақасал кепкен ағаш», - деп жоғары бағалаған. 
Үйшілер үшін қажетті құралдар: тез, сықаурын, жоңғы, қуыс жоңғы, тесе шот, балта, қашау, қол ара, ою пышақ, үскі сияқты құралдар және кереге, уық, шаңырақ жасауға арналған әр түрлі қарапайым қалыптар мен кепкен ағашты жібітуге арналған әр түрлі қарапайым қалыптар мен кепкен ағашты жібітуге арналған қоз, мор, обын аталған ыстық пештер болуы керек. Кейде шеберлер осы құрал саймандарды үйшілер мен шеберлер өздері ақ жасап алады.  
Киіз үй дайындауда орын алатын құралдар қатарындағы тез – үйшінің ең басты құралы болды. Тезді көбіне сүйегі ауыр, тығыз және жарыла қоймайтын мықты қарағаш, қайың және жиде ағаштарының жуан кесінділерінен жасайды.  
 Сықаурын – міндетті түрде әбден кепкен, жуандығы білектей, ұзындығы 1,5 метр шамасындағы қайыңнан жасалады. Сықаурынның бір жақ тегістелген жуан басын «алақан», үйшінің жамбасына дәл келетін орта тұсын «жамбастық», ал, жіңішке «тұтқалық» деп атайды. Қандай қисық ағаш болмасын оны оқтай етіп түзететін немесе түзу ағашты көңілдегідей етіп ию арқылы оған жаңа мүсін беретін тездің қарапайым көрінісі осындай. «Қисық ағаш жатпайды тез қасында» деген халық мақалы киіз үй сүйегін жасаудағы қарапайым қазақ тезінің орны бөлек екенін аңғартқандай. 
 Кепкен үй ағашын тезге салып түзету үшін, оларды от қызуына қақатап, балқытып алу керек, ол үшін үй ағаштарын арнайы жасалатын «мор», «обын», «қоз» сияқты пештерге салады.  
 Мор немесе обын сияқты пештерге үй ағаштарын салып жібіту ісін үйшілер өздерінше «мор салу» немесе «обын салу» деп атайды.  
 Үй ағаштарын жағылған оттың қозына жібіту сияқты да қарапайым әдісі бар. Оны үйшілер өздерінше «қоз салу» деп атайды. Қоз жасау үшін қойдың немемсе түйе құмалақтарынан немемсе қиынан от жағады да, күлін жинамай орнынында қалдырады. Ертеңіне сол күлдің үстіне тағы от жағып, әлі кебе қоймаған дымқыл құмалақ, тезек қалап, бықсытып қояды да от астындағы ыстық күлге алдын ала су бүркілген үй ағаштарын сұғып, 20-30 минуттан соң бір-бірлеп суырып алып, тезге салып өңдей бастайды. Дымдау үй ағаштарын қозға салар алдында оның күймей, буланып жылдам жібуіне жағдай туғызады. Кейде қозды құмнан да жасайды. Ол үшін тездің жанына көп қылып ұсақ құм үйеді, оны біраз жаймалап, үстіне қи жағады. Құм әбден қызған уақытта жоғарыда айтылғандай үй ағаштарын балқытып, жібітетін қоз болып шыға келеді. 
 Екі шетінде ағаш саптары бар, өткір жүзді аспап – жоңғы – үй ағаштарының сыртқы кем-кетігін тегістейтін құрал болып табылады. Мұны ұзындығы екі сүйем, ені екі елідей темірден соғады. 
 Үскі – кереге желісінің көк өткізетін көздерін және уық алақанындағы уық бау өткізетін көзді тесу үшін арнайы жасалған құрал.   Үскілердің жоғарғы жағынан басып тұруға арналған екі басты қалақ ағаштың ортасындағы тесікке кіндік кигізіледі де, ырғақ үстіне шалқасынан сұлата жатқызған кереге сағаналарының көк өткізетін көздерін жоғарыдан төмен қарай тесіп шығады. Үскінің бұл түрлері де қайыс бау арқылы екінші бір кісінің күшімен жұмысқа қосылады.  
 Ырғақ – кереге сағаналарының мүсін біркелкілігін сақтау үшін арнайы жасалатын қалып. Ырғақ жасау үшін ұзындығы кереге сағаналарымен шамалас жарыстырыла қойылған екі сырғауылдың үстіне көлденеңінен ұзындығы 1 метрдей төрт ағаш шыбықтар қырынан бекітіледі. Бұл шабақтардың әрқайсысының биіктіктері мен орналасатын орындары кереге сағаналарының мүсініне байланысты болады. Сондықтан мұндай ырғақ үстіне кереге сағаналарын шалқасынан шалғанда олардың біркелкілігінің немесе сәл ғана үйлесімсіздіктерінің өзі үйшінің қырағы көзіне бірден шалынып, кемшілікті жөндеуіне мүмкіндік береді. Керегенің әр қанатын көктеп болған уақытта да оны осы ырғаққа шалқасынан жатқызғанда, оның мүсіні ырғақ қалпымен үйлесетін болуы керек, мұның өзі киіз үй сүйегінің орнықты, әрі берік болу шарттарының сақталғандығын көрсетеді.  
 Уыққа арналған қалып, көбіне, үш қазық арқылы жасалады. Ол үшін алғашқы уықты әбден өңдеп болған соң (негізгі мәселе оның иінінде) оны тақыр жерге қырынан жатқызады да, уық алақанының сыртынан, иін ортасының ішкі жағынан және уық қырының сыртынан биіктігі бір метрдей түзу жэонылған үш мықты қазық қағылады, ал солардың арасына жасалған уықтарды ретімен бірінің үстіне екіншісін қырынан қыстыра береді. Мұндай қазықтардан жасалған қалыпқа қыстырылған уықтардың иіндері сол қалпында қатып, кейін су тисе де, жазылмайтын күйге түседі. Уық иіні көбіректеу жасалатындықтан, оны дереу қалыпқа салып қатырмаса, балқып тұрған уық иіні жазылып кетеді. 
Керегеге арналған ырғақ болсын, үш қазықтан тұратын уық қалпы болсын үйші жұмысының өнімділігін арттыруға себін тигізеді. Уықтың иініне де, кереге сағаналарының мүсініне де көзі қанығып әбден дағдыланған тәжірибиелі үйші жасап жатқан бұйымның белгілі үлгі деңгейіне дөп келді ау деп ырғаққа не уық қалыбына салғанда, көбіне қателеседі. Сондықтан ішінара үйлесіңкіремей қалған жерлерін дереу жеріне жеткізіп жөндеп, станаоктар еңбек өнімділігін, сапасын арттырумен қатар үй сүйегі бөлшектерінің біркелкілігін, формасының беріктігін қамтамасыз етеді. 
 Үйші жұмысқа кіріспес бұрын неше қанат үйдің сүйегін жасайтынын біліп, соған орай дайындалған ағаштарының қажеттілерін іріктеп, ыңғайлайды. Жұмыс орнын, құрал саймандарын жөнге келтіру олардың басты мақсаты.  
 Киіз үй сүйегінің ең күрделісі және ұзақ еңбекті қажет ететіні – кереге. Үйші ең алдымен кереге сағаналарын дайындауға кіріседі. Ол үшін алдын ала дайындалған қозға немесе мор мен обынға, керегеге арналған ағаштардың он шақтысын салып, әбден жұмсартады. Жақсы кепкен ағашты қозға салар алдында суға малып алса, ол тез жұмсарып, ағаш сырты күймей, бабында балқиды. Қозда жатқан ағаштарды біртіндеп алып өңдеуге кіріседі. Ең алдымен ағаштың қисық жерлерін тезге салып, түзетіп алады. Ол үшін қоздан шыққан ыстық ағашты биялай киген қолмен ұстап, оның қисық жерін тездің кертпегіндегі қазықшаның тұсына апарып ұстайды да, оны сықаурын алақанымен жанши отырып түзетеді. Сықаурынды оң қолмен ұстап тұрып, сабы жағын жамбасқа салып, бір босатқан уақытта түзетілетін ағашты ретіне қарай аударыстырып, қозғап отырады. Оның ұзына бойындағы олпы-солпысын түзететіп шығады да, бас аяғын шапа шотпен шауып, сағаналар ұзындықтарын біркелкі етеді. Одан соң ағаштың жуан басынның екі жағын түзу жонғымен тегістейді, тісті жонғымен ыру сызықтарын жүргізеді. Кереге сағаналарының қалған ұзына бойын түгелдей қуыс не ойыс жонғымен жұмырлай жонады. Жону, түзеу жұмысы біткен соң тезге салу арқылы кереге сағаналарына арнайы мүсін бере, әр жерінен белгілі мөлшерде иіндер жасайды. Осының нәтижесінде кереге сағанасының басы сәл шалқақтау болып, мойын тұсы ішке еніңкі, бүйірі сыртқа теуіп шығыңқы келеді. Ал, бір жағы біртіндеп ішке тартып, төменгі ұшы тіп тік болуы қажет. Кереге сағанасын тігінен қойғанда оның басы мен етегінің ең төменгі ұшы бір түзу бойында болуы шарт. Мұның өзі киіз үй сүйегінің орнықты және берік, әсіресе киіз үйдің салмағына керегенің шыдамды болуының басты шарты. Кереге сағанасының осылайша мүсінделуі бүкіл қанатының әдемі болуына айтарлықтай әсерін тигізеді. 
Мүсінделген кереге сағаналарын көлеңкеде тұратын ырғақ үстіне қатарлап қоя береді. Шалқасынан қатар жатқан кереге сағаналары ұзындығы, жуандығы және иіндерінің үйлесімділігі жағынан бірдей және біркелкі болуы қажет. Мұндай біркелкілік болмаса, кереге қанатын дұрыстап көктеу мүмкіндігі де болмайды.  
 Киіз үйдің ең көп тараған түрі – алты қанат үй. Алты қанат үй дегеніміз – алты керегелі үй деген мағынаны білдіреді. Сонда үйдің үлкен кішілігі оның қанат санымен анықталады. Қанат санына қарай кереге бастарының саны, кереге басына қарай уық саны әр түрлі болып келеді. Мұнымен бірге кереге көздерінің үлкен кішілігіне қарай тор көз кереге (жұдырық сыярлықтай болады) және жел көз кереге (қос жұдырық сыярлықтай кең көзді) болып екіге бөлінеді. Олай болса тор көз және жел көз керегелі киіз үй сүйегінің кереге басы, оған қарай уық саны да әр түрлі болады. Мысалы, Қызылорда және Алматы облыстарында тор көзді 12 қанат үйде – 180 бас, 8 қанат үйде – 130 бас, 6 қанат үйде – 90 бас, 5 қанат үйде – 60 бас болады. Тор көзді керегенің біреуінде, яғни қанатта 15-16 бас, 6 қанат үй керегелерінің үшеуі 15, қалған үшеуі 16 басты болып келеді, яғни үйдің қанат саны қанша өскенімен, оның жартысы 15, жартысы 16 бастан тұратындығы заңдылық. Ал, жел көзді керегенің біреуінде 12-13 бастан болады, ал оның жартысы 12, қалған жартысы 13 бастан тұрады. Бұлай болу себебі, қанаттарды бір-бірімен қосқан, яки үйді тіккен уақытта екі керегенің бір-бір ьасы бірігіп, бір бас болып шығады да, тігілген үйдегі керегелердің әрқайсысының басы тор көзді керегеде 15тен, жел көздіде 12-ден шығады. Бұл арада айта кететін тағы бір заңдылық – киіз үй сүйегінің қанат саны 6-дан артқан соң оның керегелері әрдайым тор көзденіп жасалады, ал жел көз керегелі үйлер, әдетте үлкен үйлердің сүйегі салмақтырақ болады. Ол дауыл, құйын кездерінде үй сүйегіне сырттан түсетін күш те көбірек. Сондықтан өз салмағы мен сырттан түсетін табиғи күштердің тегеурініне үлкен үйлердің сүйегі төтеп беретіндей орнықты, әлді болуы қажет. Тор көзді үлкен үйлер сүйегінің жасалуы күрделі, бағасы да қымбатқа түсетіндіктен, оларды кезінде ауқатты адамдар ғана жасатты. Ал, жел көзді шағын үйлердің сүйегі жеңіл, жасалуы оңай, бағасы да арзанға түсетіндіктен, орта шаруалар қауымының басым көпшілігі осыны қанағат етті. Алты қанат киіз үйдің бір тор көз керегесіне жұмсалатын сағаналардың үлкенді-кішісін түгел қосқандағы жалпы саны 42 шыбықтан тұрады. Оның ең ұзын ірісінің саны 18 болса, қалғандары сағанақ атанады да, қос-қостан барған сайын қысқара береді. Оның жалпы саны 24-ке жетеді. Кереге ерісінің ұзындығы 2 метр болса, сағанақтарының ең ұзындары 1,6 метр, ең қысқалары 30 сантиметр шамасында болады. 
Жасалып жатқан киіз үй сүйегінің керегелеріне жетерліктей түгел сағаналар түзетіліп, жонылып, мүсінделіп, ырулар жүргізіліп болған соң, олардың барлығына да көк өткізетін көздер тесіп шығу қажет. Әрбір кереге сағанасына қанша тесік жасалатындығы керегенің тор көз не жел көз болып жасалуына байланысты. Керегенің басы қанша болса, кереге қанатында жоғарыдан төмен қарай сонша көз бар, ал әрбір кереге ерісінің соншама көп тесігі жасалады. Айталық, 15 басты керегенің әр ерісіне 15 тесік жасалу керек. Шын мәнісінде, оның 13-і тесіледі де, екеуі тесілмейді. Тесілмейтін екі орынды «азат» деп атайды. Көк тесіктері арасынан азат қалдырудың өзіндік мәні болумен бірге, белгілі тәртібі де бар. Азат қалдырмай керегенің барлық көздерін көктесе, кереге қанаты жиылып, жазылмайтын болады. Олай болса, бір қанатының екі деңгейінен азат қалдыру арқылы оңай жиылып-жазылуын қамтамасыз етеді, әрі жинауға да қолайлы болады.  
 Кереге көздерінің біркелкі болуы үшін кереге сағанасына жасалатын тесіктің аралары тең болуы қажет. Керегедегі көз санының өсуіне байланысты азат саны да артады. Азат қатары жиі қайталанса, керегенің жиылып жазылуын жеңілдетеді. Азат қатары бір үй сүйегінің барлық қанаттарында бірдей болуы қажет.  
 Кереге сағаналарының көк өткізетін көздері үскімен түгелдей тесіліп болған соң ғана оның қанатын көктей бастайды. Ол үшін ең алдымен, көктелетін кереге астына арнайы төселетін жастық ағашты орнықтырып, оның үстіне кереге сағналарын орын-орнына қояды. Содан кейін кереге көктеу ісіне кіріседі. Кереге сағаналарының ең ұзын ерісін екі қатар етіп қиғаштап орналастырады да, ұзынды қысқалы сағанақтар ерісінің екі жағынан, жоғарыдан төмен, төменнен жоғары келесі қанатқа дәл қиысатындай болып көктеледі. Әдетте керегенің бір ерісінен ұзынды қысқалы екі сағанақ шығады.  
 Керегені көктеу үшін түйе сірісінен алдын ала тілініп дайындалған жалпақ, ұзын таспаны су бүркіп жібітеді. Содан кейін бір ұшын арнайы мүйіз ине көзінен өткізіп, екінші жағынан кішкене тесік жасап, одан ине арқылы таспаны түгел өткізгенде, оның соңғы ұшында түйін пайда болады. Түбі түйінделген ұзын таспаны екі қабатталған кереге сағаналарының тесіктерінен төменнен жоғары қарай өткізіп, таспаны тартыңқырап тұрып, түбінен қайта өткізеді де, қиып алады. Мұндай көк тозып үзілмесе, өз бетімен ешқашан шешілмейді, кереге сағаналарын біріктіріп мықтап ұстайды, жуыр маңда тозбайды. Бір үй сүйегіне қажетті кереге қанаттарының бәрін көктеп болған соң, оның басқа бөлшектерін жасауға кіріседі. 
 Кереге сағаналарының көгі мен уық алақандары тесіліп болған соң, оның әрқайсысы майда түрпі, темір қырнауыш немесе шыны сынықтарымен мұқият өңделіп, көбінесе, жосамен боялады. Ал, шамасы келгендер кереге мен уықтарды түгелдей қызыл, жасыл, көк түсті май бояулармен боятады, содан олар сырлы үй атанады. Тек қайыңнан жасалған киіз үй сүйегін мұқият өңдегеннен соң өсімдік майын бірнеше рет қайтара сіңдіріп жағады. Содан барып өте ұнамды қайың ағашының өзіндік табиғи түсін сақтайды. Мәселен, ХІХ ғасырдың екінші жартысында Шоқан Уәлихановқа арнайы әкесі жасатқан 10 қанат киіз үй сүйегінің боялмағандығы, мұқият өңделгендігі, керегелерінің өте әдемі мүсінделгендігі туралы 1865 жылы Шоқан өлгеннен кейін Шыңғыс аулында болып, осы киіз үйде жатқан генерал А.К.Гейнс тамаша киіз үйді бұрын соңды еш жерден көрмегендігін жазады. Осы А.К.Гейнс көрген Шоқан үйінің қайыңнан жасалғандығын Ә.Х.Марғұлан еңбектерінен де байқаймыз. 
 Ал сән салтанат қуған, әсіресе сауда саттықпен, қаламен байланыста болған қазақ әкімдері мен ірі байлары кейде сырлы үйлерді місе тұтпаған. Олар кереге бастарын, уық алақаны мен қаламдарын күмістетіп, сүйектетіп те әшекейлетін болған. Мәселен, ХІХ ғасырдың екінші жартысында адай руынан шыққан Талпақов Қаражігіт деген бай киіз үйінің сүйегін таза күміс, күмістелген темір және өрнектелген сүйек әшекейлермен мейлінше мол безендірген.  
 Қазақ әкімдерінің Ресей патшаларына сыйлаған немесе әр түрлі көрмелерге жіберген киіз үй сүйектерін айтулы шеберлерге жасатып отырған. Сыр, күміс, сүйек сияқты әшекейлермен түрлендіре безендірген. Осындай қымбат үйлерді ХІХ ғасырдың бірінші жартысында Бөкей Ордасының ханы Жәңгір І Николайға сыйға тартқан. Сондай ақ ХІХ ғасырдың екінші жартысында Зайсан қазақтары І Николайдың баласы Николайға сыйлаған үй де нағыз өнер туындысы болғандығы туралы Ә.Марғұлан жазып қалдырған.  
 Кереге мен шаңырақ арасын біріктіріп, киіз үйдің төбесін шығарып тұратын иінді ұзын ағаштарды уық деп атайды. Бір үй сүйегіне арналған уық саны кереге бастарының жалпы санына тең болады. Олай болса уықтарының саны да, әрқайсысының ұзындығы да, әлділігі де киіз үйдің көлеміне, яғни қанат санына, керегенің тор көз не жел көзділігіне тікелей байланысты болады. Әдетте, киіз үйдің маңдайшасына алты уық байланады. Сонда кереге бастарының санына 6 маңдайша ұяларын қосып, жалпы уық санын есептеп шығару қиынға соқпайды. Орта есеппен 6 қанат үйдің уығының ұзындығы 12-13 қарыстай болады. Әрине, әр жағдайда, әсіресе шаңырақ көлеміне қарай уықтың ұзындығы жоғарыда көрсетілген мөлшерден кейде аздап ұзарады, кейде қысқаруы мүмкін. Қанат саны өскен сайын уықтың ұзындығы да арта түседі. Мәселен, 8 қанат үйдің уықтары 15-16 қарысқа дейін барады. Үй төбесі конус тәрізді шошақтау болады.  
 Уықтың ұзына бойын қазақтар төртке бөледі: алақаны – кереге басына байланып бекітілетін жалпақтау түбі; иіні алақанға жалғаса иілетін тұсы; қары - иінінен ұшына дейінгі оқтығы; қаламы – шаңырақ тесігіне еніп тұратын уықтың төрт қырлы ұшы. Уықтың алақанының бетін түзу жонғышпен ыру жүргізеді. Уық түбін шапашотпен доғалдап шауып, үскімен уық бау өткізетін тесік жасайды. Уықтың қарын ойыс жонғымен жұмырлап жонады. Уық иінінен бастап қаламының дәл ұшына дейін біртіндеп жіңішкере береді. Уықтың мұндай конструкциясы, үйшілердің айтуынша, тегін қалыптаспаған. Біріншіден, уықтың жеңілдеу болуына әсерін тигізсе; екіншіден, шаңырақ шеңбері де онша жуан болмайтындықтан, оған жасалатын көптеген тесіктер саусақ сыятындай ғана болып жасалатындықтан, уық ұшына қарай жіңішкере беруі керек; үшіншіден, дөңгелене құрылған кереге бастарынан киіз үй аумағының 1/3дей көлемде болатын, дөңгелек шаңыраққа қарай жарыса ұмтылатын уықтардың кереге басына бекітілетін алақан аралықтары алшақтау болады да, уық қаламдары сұғынатын шаңырақ ұяларының арасы 2,5 – 3 сантиметрден аспайды. Олай болса уықтар аралығындағы кеңістік те, уықтардың өздері де төменнен жоғары қарай біртіндеп жіңішкере беріп, шаңырақ шеңберінде тыныштық тапқандай келісті көріністі аңғартады. Мұның өзі халық шеберлерінің ғасырлар бойы эстетикалық талғамы дамуының нәтижесі; төртіншіден, қаламының жуандығы оның алақанымен тең болса, олар шаңырақ шеңберіне сыймайды, ал уық иіні жіңішке, әлсіз болса, жоғарыдан түсетін салмаққа шыдамайды. Сондықтан, уықтардың төменгі жағының жуан, әлді болуымен қатар жоғары қарай жеңілденіп, жіңішкеруі заңды қажеттіліктен туған өнер үлгісі. Уықтың ең жоғарғы жіңішке ұшынан оның 7-8 сантиметрдей төрт қырлы қаламын шығарады. Уық қаламының төрт қырлы болуы мен түбінен ұшына қарай жіңішкере беруі уықтың аунамауына, қозғалмауына, сондай-ақ шаңырақ ұясына оның нық сұғынып, орналасуына қолайлы жағдай туғызады. Төрт қырлы уық қаламын шапашот және түзу жонғы арқылы теп тегіс етіп шығарады, оның біркелкілігіне мұқият көңіл бөледі.   Уық ағаш керегеге арналған ағаштан гөрі ұзындау, әлділеу болуы қажет. Уық басу үшін оны да қозға салып, жібітіп алады, содан кейін тезге салып түзетеді. Одан соң жонғылармен әдемілеп жонады, қырнауышпен не шыны сынығымен қырып мұқият өңдейді. Уық иінін тезге басып иеді де, тақыр жерге белгілі тәртіп бойынша қағылған қалып қазықтар арасына қыстыра береді. Мұндай қалыптың болуы үйшінің уық біркелкілігін сақтай отырып, жылдам істеуін қамтамасыз етумен бірге, жаңа иілген уық иінінің қатпай жатып жазылыңқырап кетуіне мүмкіндік бермейді.  
 Уық алақанының ішкі бетіне жүргізілетін ырудан басқа басы артық ою өрнектер жүргізуді уық ағашы көтермейді, сондықтан уықтар көбінесе жосаланып, кейде сырланып немесе күміс, сүйек әшекейлермен әшекейленеді. Әбден жасалып біткен уықтарды 20-25-тен біріктіріп, бас аяғын жіппен байлап, көлеңке жерге қояды, олар үй сүйегі түгел біткенше тұрады. 
 Шаңырақ – киіз үйдің төбесін шығарып тұратын шеңбер. Шаңырақты көбінесе, тұтас немесе 2-3 бөлек қайың кесіндісінен, кей жерлерде қара талдан да жасайды. Шаңыраққа арналған ағашты та алдын ала дайындап, сыртқы қабығын сыдырып, көлеңкеде кептіреді. Шебер үйшілер шаңырақты тұтас ағаштан да, екі не үш бөлек кесінділерден де жымын білдірмей дөп дөңгелек етіп иіп жасайды. Шаңырақ ағашының  диаметрі 7-8 сантиметр болатындықтан, оны сындырмай дұрыс шеңбер етіп ию де оңайға түспейді. Дегенмен, қазақ үйшілері өздерінің тым қарапайым қалыптарына салып, шаңырақ шеңберін, яғни тоғынын мінсіз етіп шығарады. Ел арасында ең жиі кездесетін шаңырақтың диаметрі 1-1,8 метрдей, кейде 2 метрге жететін шаңырақтар болады. Диаметрі белгілі болған шаңырақ тоғынының (шеңберінің) ұзындығын табу қиын емес. Әдетте шаңырақ тоғынының ұзындығы оның диаметрінен 3 есе артық болады. Сонда шаңырақ тоғынының ұзындығы 3 – 5 метр шамасында болады. Шаңырақ ағашын шаппа шотпен ыңғайлап, астыңғы бетін шығара шауып, жонғымен мұқият тегістеп болған соң, оны құрым киізге орап, дымқыл жерге көмеді. Содан 10 шақты тәуліктен соң шаңырақ ағашы өз бойына жеткілікті ылғал тартып үлгерді ау дегенде оны қазып алады. Осыдан кейін үстіне себілген су бойына сіңген кезде дайын тұрған қозға көмеді. Ыстық қозда бие сауым уақыт (1-1,5 сағаттай) жатып әбден жібіген шаңырақ ағашын кірпіштен не ағаштан арнайы жасалатын қалыпқа салып иеді. Жасалатын шаңырақ диаметріне сай етіп жер бетіне дөңгелентіп кірпіш қалап қатырып қояды. Немемсе жуандығы жеңді білектей ағаш кесінділерін қатарластырып, бір бірімен кепіл ағаштар арқылы біріктіріп, оның шет – шетін арамен дөңгелентіп, шаңырақ диаметріне дәлдеп кеседі де, шаңырақ қалпы ретінде пайдаланады. Мұндай арнайы шаңырақ қалпын – байтес дейді. Арнайы қалыптың болуы үйші жұмысын жеңілдетеді. Шаңырақ тоғынының жалғасатын екі басын астастыру ісі де осы қалыпқа кигізіп қойып жасағанда оңай орындалады.   Шаңырақ тоғынын екі не үш бөлек ағаштан құрастырғанда кейде оның әрқайсысына белгілі мөлшерде иін жасау үшін ішінара тезді де пайдаланады.  
 Шаңырақ көздерінің саны киіз үй сүйегіндегі уық пен керегелер басының санына байланысты жасалады. Оны тоғынның төменгі жиегімен жоғары қарай төрт қырлап тесіп шығады. Бұл тесіктер уық қаламдарының нық және бөгетсіз сұғынуна сай өте әлдікпен жасалады. Сондықтан, шаңырақтың сыртқы және ішкі жиектерінің көз тесілетін жерлерін алдын ала белгілеп алып, үскімен теседі. Содан соң оны жіңішке қашаумен төрт қырлап кеңітіп шығады. Одан соң көздерінің біркелкі болуы үшін қаламындай етіп соғылған «қалам-темір» не «көзеу» деп аталатын аспапты отқа күйдіріп жөндейді. Бұл күйдіру жұмысын «көзеу» дейді.  Шаңырақтың төбесін шығарғанда түндікті төмен түсіріп алмас үшін оған күлдіреуіш орнатады. Шаңырақ шеңберінің диаметрімен бірге жоғары қарай көтеріле иіліп, бір-бірін дәл ортасынан кесе өтетін шыбықтарды күлдіреуіш деп атайды. Күлдіреуіштің әр қатарында 3-тен 8ге дейін шыбықтар орнатылады. Оларды арнайы жасалған қарғаша, немемсе бақалақ деп аталатын кепіл ағаш тесіктерінен өткізеді. Кепіл ағаш саны әр күлдіреуіштер тобында екіден не төрттен жасалады. Кейде оларды күлдіреуіш шыбықтарының төменгі жағынан әрқайсысына шегемен жапсыра бекітеді. Күлдіреуіштің бұлайша жасалу тәсілі – ертеден келе жатқан өнер.  
 Оңтүстік Қазақстанда шаңырақ күлдіреуішін жасалу тәсіліне қарай табақты күлдіреуіш деп атайды. Шаңырақтың төбесін алақандай табақ тәрізденген қалың дөңгелек тақтай шығарып тұрады, 5-6 имектеу күлдіреуіштер оны шаңырақ шеңберімен біріктіреді. Табақтың төменгі бетінің ортасында шаңырақ көтергенде бақанның басын тірейтін саяздау ұя жасалады, оның айналасына ою-өрнек ойылады. Күлдіреуіштің мұндай түрін жасау оңай. Бірақ көркемдік және беріктік жағынан дәстүрлі күлдіреуіш түрінен әлдеқайда төмен. Көпшілік бұқараға арналған шаңырақтарға ешқандай әшекей жасалмайды, ол тек жосалаумен шектеледі. Ал, сән қуған байлар шаңырақты да үйдің басқа сүйектерімен қосып сырлатады немесе шаңырақ бөлшектерінің үй ішінен көрініп тұратын беттерін мүмкіндігінше саяз сызықтар жүргізу арқылы әр түрлі өрнектермен көркемдетеді. Ою-өрнектер негізінен, геометриялық, символдық, өсімдік және зооморфтық мотивтер элементтерінен тұрады. Шаңыраққа ою-өрнек жүргізетін құралдың негізгісі үшкір пышақ сияқтанып темірден соғылатын арнайы аспапты қобы деп атайды.  Шаңырақ бөлшектерін сырлау, оюлау және күмістеу, сондай ақ сүйектеу арқылы әшекейлейді. Әдетте, күмістелген және сүйектелген шаңырақтарды сән қуған ауқаттылар ұстанған. 
 Киіз үйге арналған «сықырлауық» ағаш есік: екі ашпалы есіктен, маңдайшадан, екі босағадан және табалдырықтан тұрады. Осы есік бөлшектері бөлек – бөлек жасалады. Керек болған жағдайда арнайы жасалған тесіктері арқылы үйлесе бірігіп, біртұтас «сықырлауық» есік болып шыға келеді. Сықырлауық есік бөлшектерінің бір-бірімен шегесіз біріктірілетіндігі көші-қонның кезінде жинауға қолайлы. Киіз үй есігінің биіктігі тігілген үйдің керегесінің биіктігіндей, яғни орта есеппен 170-175 сантиметр, ал ені 120-122 сантиметр шамасында болады. Маңдайшаның ені 10-12 сантиметрдей, екі босаға мен табалдырық ағаштары жарылмай кепкен, бұтақсыз қайыңнан шабылады. Маңдайшаның енділеу келетін себебі – оның жоғарғы жағынан уық байлайтын түзу бұрышты 6 тесік қашалады, кейде маңдайшаның үстінен уықтың алақаны сыйып тұратындай тереңдігі 3-4 сантиметр шамасында ұялар жасалады. Маңдайшаның астыңғы жағының, табалдырықтың үстіңгі жағының екі бастарынан қос босағаның бас-аяқтары сұғынып тұратын түзу бұрышты екі ұя болады. Ал, екі ашпалы есіктердің топсасы есебінде оларды босаға жағынан, жоғарғы және төменгі шеттерінен маңдайша мен табалдырықта арнайы жасалған дөңгелек ұяларға кіріп тұратын «сықырлауық» атты жұмыр дөңестер шығарылады. Бұл жұмыр дөңестер табалдырық ұяларына кіріп тұрады. Ол есікті ашып жапқанда сықырлаған дыбыс шығарады. Киіз үйдің екі ашпалы есігінің «сықырлауық» аталуы осыдан. 
 Сықырлауықтың ашпалы есіктері әр түрлі әдістермен жасалады. Бірде есіктің әр ашпасы тұтас қайың не терек ағаштарының жалпақ тақтайларынан жасалса, енді бірде бірнеше жіңішке қарағай тақтайлардан құрастыорылып жасалады. Киіз үй есігі мен маңдайша, босағаларының ішіне қарайтын беттеріне ою-өрнектер ойылып, түрлі түсті бояулармен сырланып, сүйектеліп безендіріледі. Кейде бәсекелес төрелер мен байлар киіз үй есіктерінің ішкі жағын түгелдей әр түрлі өрнекті сүйек, күміс әшекей және түрлі түсті асыл тастармен де сәндейтін болған. Әдетте маңдайша мен босағалардың сртқы беттері, табалдырықтың екі жағы да ешбір ою-өрнек, әшекейлермен безендірілмейді. Есесіне ашпалы есіктердің сыртқа қарайтын беттеріне ою-өрнектер ойылып, түрлі-түсті бояулармен сырланады. Әдетте, ашпалы есіктердің ішкі және сыртқы беттеріне жүргізілетін ою-өрнектер екі түрлі болады. Ішкі бетіндегі оюлар күрделі қалыпты аңғартады. 
 Кейде ашпалы киіз үй есігінің әр ашпасын ұзынды қысқалы тақтайлардан түзу бұрышты рама тәріздендіріп құрастырады. Ортасына тақтайдан шаршы не сопақтау 2-3 табақшалар орнатады немесе есік ашпасының үстіңгі жағының 1/3 бөлігіне тақтай табақша орнына жұмырланып безендірілген бірнеше таяныштар тігінен орнатылады. Ал, басқа табақшаларға ою-өрнек нобайын үш қырлы саяз сызықтар жүргізу арқылы немесе түрлі түсті бояулармен көркемдейді, кейде осы айтылған өрнектеу дістері қатар жүргізідліп әсемделеді. 
 Киіз үй есіктерінің ішкі беттеріне ою-өрнектің сан алуан түрлерін бедерлеп оймыштау тәсілі сирек кездеседі. Есік беттеріндегі ою-өрнектің өзі бедерленіп ойылады, оның түрі біршама тереңдікке дейін түгелдей қашалып, сәнді өрнек айқындала түседі. Бедерлі оймыштың әр өрнегі нәзік болады, бірімен бірі астасып келеді. Есік бөлшектерінің ою-өрнектер негізі өсімдік, символдық және зооморфтық мотивтердің біте қайнасып араласуының нәтижесі деуге болады. Бедерлі ою-өрнекті қашау арқылы орындау тәжірибиелі шеберлердің ғана қолынан келетін іс болған. Олар өз ісіне өте жауаптылықпен қарап, жасаған есіктерінің өте сәнді болуын көздейді. 
 Қарапайым халық киіз үй есіктерін ешбір ою-өрнексіз ақ жасата береді. Тіпті кейбіреулердің ашпалы ағаш есіктері де болмаған. Оның орнына «есік ергшенек», «ит кірмес» атанатын ағаш шарбақтармен күн көрген. Оның есесіне әр үйдің есігінің сыртынан жабылатын киіз есіктері болады. 
 Көшпелі елдің шаруашылық жағдайына қарай, жорық немесе көшіқон кезінде уақытша тігілетін баспананың негізгі түрі – қос. Оның қаңқасын жасау киіз үй сүйегіндей қиынға түспейді. Қос қаңқасының құрамы ұзындығы 3 метрдей 30-35 уық пен диаметрі 1 метрдей шағын шаңырақтан ғана тұрады. Қосқа арналған қарапайым шаңырақтың киіз үй шаңырағының кішілігі болмаса, басқа айырмасы шамалы. Ал, қос уықтары тіптен өзгеше болады. Олар көбінесе қарағай мен шырша ағаштарынан жасалады. Бұл ағаштар оқтай түзу және кепкен уақытта өте жеңіл болады. Қос уығына ұзындығы 3 метрдей, түп жағының жуандығы 5 сантиметр шамасында болатын қарағай кесіндісі жарай береді. Мұндай сырықтардың бетін шауып, қабығын жонып, жіңішке ұшынан төрт қырлы қалам шығарса, қосқа арналған әлді уық шағады. Осындай 30-35 уықтың қаламдарын шағын шаңыраққа сыртынан көлбете сұғындырғанда, конус тәрізді қостың қаңқасы қалыптасады. Мұндай қостаға ағаш есік салынбайды. Сыртынан жабылатын киіз есік болады. Қостың киіз жамылғышы екі үзік пен бір түндіктен ғана тұрады. Өзі жеңіл, әрі жылы, жиюы мен тігуі де оңай мұндай қостарды жылқышылар баспана есебінде пайдаланған.  
 Киіз үйдің ішкі жасау жабдықтары. Киіз үй сүйегінің құрамына тікелей енбегенімен, міндетті түрде шебер жасайтын қажетті бөлшектердің бірі – адалбақан. Адалбақанды үйшілер ағаштан, ал ұсталар темірден жасаған. Кейде ағаштан жасалған адалбақанды күмістелген темір ілгектермен, әр түрлі әшекейлермен безендірген. Оның металдан жасалатын қосымша бөлшектерін үйшілер өздері, кейде ұста зергерлер жасаған. Адалбақанның ағаштан жасалатын негізгі бөлігінің ішкі беттеріне ою өрнек жүргізіліп көркемделеді. Кей жерлерде адалбақанды қызғылт түсті жеміс ағашынан немесе қызыл қайыңнан жасайтын үйшілер оның ұзына бойын мүсіндеп шауып, алдымен ою-өрнектерін ойып алады. Содан кейін ағаш бетін мұқият өңдеп, бірнеше қайтара өсімдік майын сіңдіре жағады. Сөйтіп, ағаштың табиғи реңін енгізіп қояды. Мұның өзі табиғи түсті беріп өте ұнамды болады. Ауқатты адамдар жұмырланып шабылған адалбақанның сыртын түгелдей былғарымен қаптатып, ілгектерін күмістетіп, темірден салғызады. 
 Адалбақанның ұзындығы киіз үйдің іргесіне тігінен қойғанда, уықтың иінінен келетіндей биіктікте болу керек. Тігінен сүйеп қоятын адалбақан бір жағына аунап ктепес үшін, оның бас жағы екі айыр болып жасалды. Бір уықтың иініне ашасымен тірей сүйеледі. Әдетте, адалбақанның түп жағы көркемделмейді, себебі оның түбін жерге көміп қояды. 
         Адалбақан – киім, ертеректе қару-жарақ ілу үшін қолданылған.  
 Қазақтағы үйшілер өнері көне заманнан көшпелілік өмір салтына байланысты қалыптасып, ғасырлар бойы даму, жақсару процесінің нәтижесінде шынайы халықтық өнер дәрежесіне жеткен. Үйшілер өнері ХІХ ғасырдың екінші жартысы мен ХХ ғасырдың басында нағыз үй кәсібіне айналды. Э.А.Масановтың зерттеулеріне қарағанда, ХІХ ғасырдың соңында жәрмеңкесі жақын немесе қалалар төңірегіндегі ел арасында, әсіресе ағашы мол жерлерде киіз үй сүйегін жасаудың өзін – «керегеші», «уықшы», «шаңырақшы» деп бөлген.  
 Киіз үйдің үлкен кішілігін санына қарай белгілейді. Киіз үйдің екі, үш қанаттан бастап он екі, он сегіз, отыз қанатқа дейін жететін түрлері болған. Ауқатты қазақтардың киіз үйі 8 қанаттан бастап 30 қанатқа дейін баратын үлкен және өте бай жиһазды өрнектермен безендіріліп, әшекейленген. Киіз үй керегесінің басы 70-80-нен 360-қа дейін барады. Киіз үйді сыртқы түріне қарап ақ орда, алтын орда, алтын үзік деп те атаған. Ал орташа шаруаларға тән киізүйді алты қанат ақ боз үй, қоңыр үй, қара лашық, күрке отау, итарқа, жолым үй, көтерме туырлықты, қалмақы үй, жаба салма, жаппа деп те атаған. Ең үлкен киіз үй 30 қанатқа дейін барған. 
 Қазақ киіз үйі өзінің мәдени тұромыстық, шаруашылық жағдайына байланысты негізінен үш түрге бөлінген: 1) жаздыгүні тұруға арналған, 2) мереке жиын кезінде немесе қадірлі қонақты күтіп алатын киіз үй, 3) жорық кезінде тігілетін киіз үй. Бұлардан басқа негізгі үйден бөлек асханаға, қоймаға, сарайға арналған киіз үйдің де түрлері болған. 
 Жолаушылар мен жорықшылардың тігілетін үйлерін абылайша, қос, қаңқа (арба үстіне тігілетін үй), жорық үй деп атаған. Сондай ақ құрым киізден, қамыстан, шиден – қақыра, доғара, аран, қалқа, тошала сияқты киіз үйлер тектес үйшіктер мен күркелер де салған. Қақыра немесе қалқа сияқты үйлерді көбіне, жаугершілікте, майдан шебінде далаға, жауыншашыннан қорғану үшін тіккен. 
Қос - қазақ халқының дәстүрлі баспанасының бірі. Қос адамзаттың алғашқы баспанасына саналады, - дейді Моңғолия қазақтарының дәстүрлі мәдениетін зерттеуші Б.Кәмалашұлы. Алғашқы адамдар үңгір апандардан кейін табиғаттағы ағаштарды қос тігіп пайдалана бастаған. Қосты сырық ағаштардың басын көкке қаартып буып біріктіріп жасаған. Басы буылған сырық ағаштардың аяқ жағы жерге жайыла орналастырылады. Оның сыртына әртүрлі жабдық, жамылтқылар жабылады. Ертеде қос сыртына аң терілерін, иленген, иленбеген терілер жабатын болған. Тайпа көсемдерінің қосының сыртына жолбарыс, ілбіс, қабылан сияқты киелі аңдардың терілері де жабылатын дәстүр болған. Мұндай азулы аңдар терілері тайпа көсемдерінің абыройын асырып, айбарын көрсететін болған. Қарапайым халық қос сыртына, киіз, мал терілері, шүберектер жабатын болған. Қамысты жерде қамыстан да қос жасайды. Қостың сыртына жапқан  жамылтығына сай қос атауы атлады. Оған киіз қос, тері қос, қамыс қос, шүбеерк қос деген сияқты атаулар берілген.  
Қос атауы қосты құрайтын ағаштардың  басын қосып буудан туындаса керек. Көші қон кезінде араға уақытша ерулегенде, уықтардың басын қосып буып, сыртын үзік киізбен жауып, «уық қос» деп те атаған. Қос алғашында тайпалардың негізгі баспанасы болып, көп қосты тұрақты бір жерге көптеп тігетін болған. Кейін келе қостың жетілген түрі киіз үйлер пайда болып, қостар ығыстырыла бастады. Соңында қосты уақытша баспана ретінде пайдаланатын болған. Оны жаугершілік, аңшылық, малшылық, құсшылық, егіншілікке уақытша баспана ретінде пайдаланатын болған. Қазақта баспананы қосқа теңеу түрі бар. Онда «менің жаман қосым», қазақ киіз үйін «қазақтың киелі қара қосы», «Абылайдың қара қосы», «Қара қостан құр шықпа» деген сияқты теңеу сөздер айтылып жатады. Қазақтың қосы киелі баспана болып табылады. Себебі қоста қазақтың және көшпелілердің, сол сияқты адамзаттың түпкі ата тегі өмір сүрген. Қос сөзі «қосу», «басын қосу», «ағаштарды қосу, біріктіру», «басын қосып байлау» деген сияқты сөздерден туындаған.  
 Кереге үй - көшпелілердің ұлттық баспаналарының бірі. Кереге үй дегеніміз киіз үйдің төменгі кереге бөлігінен құралатын баспана. Кереге үйді ескі киіз үйден қалған керегелерден де жасайды. Тігіліп жүрген киіз үйдің керегесінен де жасалады. Оны жасау, тігу үшін киіз үйдің керегесін дөңгелентіп керіп, есігін таңып, керегелеріне жіңішке сырық ағаштардан мәтшә істеп, үстіне үзік, кереге тұсына туырлықтарды жауып қояды. Мәтшәға кейде жуан берік уықтарды жеке дара, кейде қосарлап, буып та істейді. Кереге үйдің үстінен күн түсер тесік және мұржа, мойын шығар тесік те жасап қояды. Кереге үйді көшіп келе жатып, аз уақыт ерулегенде, қыста соғым етін қоятын тошала үй болмағанда тошала үй ретінде, бастарына тігіп жүрген киіз үйдің кереге бөлігінен кереге үй тігеді. Сондай-ақ мал төлдеткен кезде кереге үйге төлді уақытша аяқтанып, ауызданып, жайылғанша бағады. Кереге үй қырдағы қазақ ауылдарында күні бүгінге дейін көптеп кездеседі. Монғол тайпалары да кереге үйді көп пайдаланады. Кереге үй көшпелілерге, соның ішінде түркі, монғол, нен тайпаларында жиі ұшырасады.  
Туырлық үй – көшпелі қазақтың бар байлығы малды жайып бағатын кеңістікке байланысты болғандықтан маусымдық жайылымның сонау ерте заманнан қалыптасқаны белгілі. Сондықтан да жаздық, күздік жайылымдарға ығысып, көшіп қонып жүрген кезде қазақтың екі-үш күннен артық бөгелуге болмайтындығына орайластырылған күркеге жақындау келетін баспананың түрі. Туырлық үй негізінен төрт қанатты, уықтары кіші гірім шаңыраққа қадалатын, тек қана туырлықтармен жабылатын жолама, жол үйдің нұсқасы. Бай малын бағатын тақыр кедейлер мұндай қоныс кезінде екі керегенің басын қабыстыра, жалғыз туырлықпен жаба салатын немесе үш сырықтың басын қосып киізбен күн түсетін жақтарын ғана қымталған үй түрі. 
 Итарқа – баспана - көшіп қонғанда, ертеде жаугершілік заманда, уақытша табиғат жағдайынан, ауа райынан қорғану үшін тігілетін «бас сауғалайтын» баспана. Итарқаны тіккенде екі керегенің басын тиістіріп байлап, үстіне туырлықты жабады. Сыртынан иттің «қыр арқасына» ұқсап тұрады. Содан да халық оны, «итарқа» атап кеткен  
Қара үй немесе қараша үй – ақ үйдің өзімен қатар тігілетін қосалқысы. Асхана ретінде пайдаланған. Ақ үймен салыстырғанда көлемі кішілеу, төрт қанатты, уығы қысқалау әрі тікелеу болғандықтан бойы аласа болып келеді. Көбіне қоңыр киізбен жабылатындықтан қараүй немесе қарашаүй деп атайды. 
 Күйме - арба үстіне орнатылған баспана. Күйменің түрі көп. Кейде төрт бұры, жарты доға төбелі, шатрлы деген сияқты әртүрлі болып кездеседі. Көп кісіге, бір кісіге арналған түрлері болады. Күймені әсемдеп, шашақтап, қоңыраулап та әсемдейді. Күймені ел басы, хан, төре, би, байлар пайдаланған. Кей жағдайларда ханша, сұлу арулар күймеге мінеді. 
Соғыс кезінде «әскер басы» күймені пайдаланған 
Отау – ел арасында, тіптен этнографиялық әдебиеттерде көбіне үш төрт қанатты болып келетін, кішігірім шаңырағы болғандықтан алты қанат ақ үйдің кішірейтілген түрі деп есептеліп келген. Ал, шын мәнінде, қалыңдығына ұрын барған үміті алда күйеу жігітке, жаңадан от басын құраған үйелмелі сүйелмелі жастарған арнап тігілетін болғандықтан құрылғысының кеудесі көтеріңкі, күмбезі сымбатты болуына ерекше мән берген. Отау үйдің кереге уығыда, шаңырағы, босаға – табалдырығы да, ішкі жиһаздары, бау-шуы, кебеже сандығы, төсек ағашы, асадал, адалбақандары да асқан ұқыптылықпен жасалатын болған. Ақ босағаның белгісі ретінде жабынының мейлінше ақ киізден жасалатыны, ел қастерлдейтін ою-өрнектермен безендірілетінің отау үйге ерекше сән беріп тұратын болған.  
 Молшылық пен сәттіліктің белгісі болып есептелген, таңғыштармен, арқан жіптермен байланыстырылатын қаңқасы (сүйегі) құрастырылып ажыратылатын киіз жабынды киіз үй үлгісі – ақ боз үй немесе ақ үй аталған. Оның биіктігі 135-140 сантиметр 15 басты алты керегеден , күмбезін құрайтын ұзындығы 240-250 сантиметр болатын, 80-90 уықтан тұратын, диаметрі 180-190 сантимерге жететін шаңырақтан, босаға, маңдайша және табалдырыққа бекітілген қос қанатты ағаш есіктен (сықырлауық) құрастырылады. Төрт туырлықпен, екі үзікпен, түндікпен жабылады. Жылжымалы тұрғын үйдің көп тараған және мейлінше жетілдірілген нұсқасы болып табылады. Ақ боз үй деп аталатын себебі – ақ реңді алу үшін бор қосып басылатын ақ боз киізбен жабылатындығына байланысты аталады. 
 Ақ боз үйдің өзімен қатар тігілетін қосалқысы – қараша үй деп аталған. Ол асхана ретінде пайдаланылған. Ақ боз үймен салыстырғанда көлемі кішілеу, төрт қанатты, уығы қысқа, тікелеу болғандықтан, бойы аласалау болып келеді. Көбінесе, қоңыр киізбен жабылатындықтан қара үй неммесе қараша үй деп аталған. 
 Қазақ киіз үйінің шоқтығы саналатын, құрастырылып ажыратылатын киіз жабынды тұрғын жайдың аса сыйымды түрін орда деп атайды. Бұл ел билеген хан мен сұлтандар үшін көпшіліктің қатысуымен салтанатты, рәсімді жиындар өткізуге арналған, елшілер мен құрметті қонақтар қабылдауға, келіссөздер жүргізуге, шартқа қол қоюға ыңғайластырылған 12, кейде одан да көп қанатты киіз үйдің үлгісі. Көлемі 130-140 шаршы метрдей келген, керегесінің биіктігі 240-250 сантиметрден, уығының ұзындығы 310-320 сентиметрден, шаңырағының диаметрі 200-220 сантиметрден кем түспейтін құрылғы. Жабынына кәдімгі ақ үйдегідей өңдеуге оңай көнетіндіктен тығыздығы мығым төсем алуға болатын ақбоз қойдың күзем жүні жаратылады.  
 Хан ордасын дарбазалы қақапасының екі жанынан, жер ыңғайына орай қатаң жоғары көтерілетін баспалдақтары бар мұнаралар бой түзейтін қорған ішіне тігетін болған. Мұндай құрылыс салу үшін ең плдымен арнайы үйілген май топырақтың басын біріктіре түсу үшін үстіне оқтын оқтын су құйып, мал аяғымен таптатып, ағаш тқпақтармен нығырлап негіз жасайтын болған. Сонан кейін ғана ылғал, сор тартпас үшін қопа қамыс төселген іргеге қалыңдығы екі-екі жарым метрдей етіп қам кесектен қаланған өркешті (тісті) қорғанның өзін тұрғызатын болған. Орданың бір жағына хан шатыры, аса құрметті қонақ түсетін үй, екінші жағына ханның алты қанат ақ үйі, оның асхана іспетті қосалқысы, бәйбішесінің үйі, балаларының отаулары т.б. орналастырылады екен. Қайсыбір хан ордаларында қорған ішінде саялы бақ, су тартатын шығыры, шегенді құдықтары да болған. Көрші қорғанда ханның арғымақтары күтілген, күйме арбасы қойылған, атқосшылары, аспаздары, күтушілері үнемі хан айналасында болатын ақын, жыршы, ойыншылар тұрған. Ханның бәйбішеден басқа әйелдерінің де өз ауылдары болған. Оңтүстік Қазақстандағы Сайрам ауданының Қарабұлақ қыстағынан терістікке қарай алты шақырым жерде Арыс өзенінің иініне орналасқан Абылай ханның ордасының осындай болғаны белгілі.  
 Қорғандағы дарбазалы қақпаның аузына, бұрыштама мұнараларға қоршаудың үстімен әрі-бері жүріп тұратын, найза, айбалта ұстап, садақ, мылтық асынған төлеңгіттерден күзет қойылады екен. Хан ордасының әр қилы қашықтықтағы биік құздардың басында, үйінді төбелерде қажет болғанда сақтық белгі беретін күзет орындары болғаны белгілі. Сондықтан да хан қорғандары қарапайым халыққа қамалдық мәнінен гөрі маңынан аулақ жүруге тура келетін өктем күштің құдіреті ретінде мәлім болған. 
 Оның сәндік қисыны белгілі бір деңгейде алты қанат ақүйдікін қайталағанымен, қазақтың қолтума өнерінің үйлесімін тапқан ұқыптылығының арқасында ағашты, сүйекті, алтын-күмісті, әр түрлі тасты, былғарыны, киізді, иірілген жіпті кәдеге жаратуда мүлтіксіздікке жеткендігімен ерекшеленеді. Жатжұрттық саяхатшылар мен елшілікке жүргендер де ұлылығы мен байлығы жағынан оның корольдер мен императорлардың сарайларыннан кем түсе қоймайтынына көңіл аударған.  Орданың безендірілуінен көркем ойдың қазақ қоғамының сезімтал талғамына сәйкес дамып, ою-өрнектің және оның икемді баламасы – түрдің айналадағы ортадан алынған мазмұндық желісімен, тіптен киелі, ғұрыптық белгілермен қойындаса, ұрпақтан ұрпаққа алмасып келгенін аңғарамыз. Оның әшекейінде мақлұқаты, нәубетаты, ғарыштаты, тіке сызықты сарындарға негізделген өрнектердің кездесе беретіні де міне осыдан.  
 Ішкі жиһаздарының байлығын былай қойғанда, күмбезінің иінішіне киіз астынан берілетін, жолағы ақ қойдың жүнінен иірілген жіптен тоқылатын кілем басқұрдан (оны ақбасқұр деп те атайды), кереге мен уықтың қиысатын тұсына тұтылатын желісі қазақтың «қошқарат», «шынжара» атты өрнектерінің әуеніне құрылатын термебасқұрдан, нышандық белгілер ретінде сәндікке ілінетін шаңырақбау, уықбау, желбау салпыншақтарынан, шаңыраққоршау, туырлық, үзік жолақтарынан, тіпті керегенің сыртына туырлық астынан тұтылатын орма шиден, шекпеленген ағаш құрастырмаларындағы бағалы және жартылай бағалы металдармен, сүйекпен, түрлі түсті тастармен толықтырылатын ою-өрнектерден Ордадағы адам қиялына сия бермейтін мінсіздікті көреміз. 
 Орданың күмбезін түгелдей жабатын үзіктерінің етегіне оюлы дөдеге, айналма құр берілетіні, артқы үзігінің кестеленген ақ жолақтарының үйдің алдына қарай айқастыра байланатына оның көшпелі қауым өмірге келтірген таңғажайып, керемет құбылыс екенінің тағы бір айғағы. 
 Орданың құрылымдық жағынан мейілінше жетілдірілгені аса үлкен құрастырылып-ажыратылатын құрылғы болғанына қарамастан, онда тіреуіш, таяныш атаулының болмайтынынан да көрінеді. Керісінше, дауыл соққан кезде тепе-теңдік сақтау және салмақты ортаға аудара түсу мақсатымен шаңыраққа төрт жағынан (жалпылама киіз үйде екі жағынан ғана) бекітілетін де, кереге-уыққа қыстыра салынатын желбау жолақтарын жерге сүйрете байластырып үстіне жүк үйетін болған. Сақтық үшін құрылғаны сыртынан екі жағынан арқанмен бастыратын болған.  Қазақта бұрын киіз үйлерді бір-біріне тіркестіре тігіп, әжетіне жарататын дәстүр де болғанға ұқсайды. Жетісу жеріндегі Нарынқол ауданы Қақпақ аулының тұрғыны Әбдікерім Әділбекұлынан жазушы Эрнест Төреханов жазып алған мәліметке қарағанда, қазақ байлары таудағы жайылымдарда кіші-гірім құрылғыдан тұратын төрт киіз үйді тіркестіре тігіп, монша жасайды екен. «Киімшең» деп аталған бірінші үйде шешінеді екен де, «қауыз» деген атпен белгілі екінші үйде шомылып, «тас булау» деген үшінші үйде қыздырынады екен. Төртінші үй «бүйрек» - моншадан кейін тынығып, демалатын орын болған. Моншаның көшпелі өмірге бейімделген жылыту жүйесі болған. Осындай моншада шомылғанын Кеген ауданының тұрғыны Қасымбек Қашқынбайұлы да айтып берген. Бәлкім, Ордада да осы іспетті монша болған шығар. 
 Дәстүрлі өнер мен тереңге меңзейтін тамырлардан нәр алған құрастырылып ажыратылатын киіз жабынды тұрғын жайдың осы бір үлгісі бүгінде жоқ десек те болады.   
 Киіз үй – қазақ халқының өзімен бірге жасасып келе жатқан заттық, тұрмыстық мәдениет жемісі. Ол қазақтардың материалдық мәдениет мұрасының бірегейі ретінде бағаланады. Киіз үй бүгінде өз маңызын жоғалтпаған ауылдық жерлерде қолайлы жазғы баспана ретінде әлі де пайдаланып келеді.   
 Құрастырылып ажыратылатын тұрғын жайдың көне түркі қыпшақ үлгісіне жататын «қазақтың киіз үйі құрылымдық жағынан осы уақытқа дейін көшпелі халықтардың бірде-біреуі асып түсе алмаған, жылжымалы баспананың ең жетілдірілген түрі болып табылады». Моңғолдың гэрімен салыстырғанда керегесі биіктеу, уығының төменгі жағы иіңкі болатындығынан күмбезі көтеріңкі, келбеті сымбатты болып келеді.  
 Ә.Марғұланның айтуына қарағанда, қазақтың киіз үйі ағаштан қиыстырылатын немесе балшықтан соғылатын баспаналармен салыстырғандаөзінің о бастағы нұсқаларының негізгі элементтерін бойына сіңірген жылжымалы тұрғын жайдың біршама кейінгі түрі болған. 
Киіз үйдің ішкі жасау жабдықтары. Киіз үй қазақпен көршілес Орта Азия халықтарында да кездеседі. Олардың киіз үйінің құрылымында немесе кескінінде ішінара кездесетін, бұрын көшпелі, жартылай көшпелі өмір кешкен қырғыз, түрікпен, қарақалпақ елдерінің тарихи дамуы арқылы енген кейбір ерекшеліктер ғасырлар бойы қалыптасқан құрылғыны түбегейлі өзгерістерге түсіре алмағандықтан, түркі халықтарына тән бірегейлік сақталып қалған. 
 Қазаққа тән киіз үйдің ішкі жасауын орналастыру тәртібі ұрпақтан ұрпаққа алмасып келгендіктен біркелкі реттелмегені мәлім. Қалыптасқан тәртіп бойынша, киіз үйге кіре берістегі сол жақ босағада әдетте ертұрман, құсбегілікке қажет саймандар ілінетін. Одан әрірек киім ілінетін адалбақан, жас жұбайларға арнап шымылдық ұсталған төсек ағаш (төсағаш) қойылатын. Төрде жүкаяқтарға, кебежелерге қойылатын әбдірелердің, қаршындардың (жүкқап) үстіне екі-үш қатар етіп көрпетөсек жиналатын болған. 
 Үйдің оң жақ қанаты ежелден келе жатқан салт бойынша бос қалдырылатын. Онда қарттар жайғасатын. Отбасында біреу қайтыс болса, арнайы үй тігу мүмкін болмаған жағдайда өлікті де сол жаққа қойып, оң жақтан шығаратын. Қант-шай, ұсақ түйек дәм сақталатын кебеже , ыдысаяқ қоятын асадал (шкаф), қымыз ашытатын саба, керегеге ілінетін аяққап, теркеш (кесесқап), тағы басқа бұйымдар да осы оң жақ босағаға жақын орналасатын. 
 Киіз үйдің ортасында үш аяқты темір ошаққа қазан асылып, от жағылатын болған. Сондықтан төрге төселген текеметтің, кілемнің үстіне айнала көрпеше салынып, ортаға дастархан жайылатын. Жаз айларында, әсіресе аса қадірлі қонақ күтетін сәтте, үйдің ортасына жайылған алаша, кілем, текеметтердің үстіне жозы қойылып, айналасына төселген көрпешелерге қонақтардың жайғасып отыруына ыңғайластырылған төсеніш ретінде әр жерден ішіне жүн, қыл салып, арнайы тоқылған кілем жолағымен немесе мәуітімен тысталған жержастықтар тасталатын. Дәм жозыға жайылған дастархан үстіне берілетін. 
 Ал тұрақты мекенжайдың, ондағы оттық, жатақ, қонақ бөлмелерінің жасауы киіз үұйдікіне біршама ұқсас болғанымен өзіндік ерекшеліктерін сақтап қалған. Мысалға алсақ, жүк (көрпе – төсек) екі-үш қатар етіліп, төрге жиналғанымен, қабырғаға ұсталатын кілем, тұскиіз, алаша бөлмелердің есік-терезе ойықтары жоқ, көбіне теріскей жағына тұтылатын. Дастархан, сүлгі, шашық, майлық, оттық (асхана қызметін атқарған) бөлмеде, төбеге бекітілген аспаға қаттап жайылатын. Ыдыс-аяқ асадалға, үйдің қабырғасындағы арнайы тектердегі сөрелерге қойылатын. 
 Еденге тақтай төсеуге мүмкіндік бола бермейтіндіктен, шетін қышпен қаластырып, ортасына кесек сынықтарымен араластыра топырақ төгіп, үстін қалың етіп сылап сәкі, жатақ, қонақ бөлмелерінің үштен екісіндей бөлігін алып жататын. Сәкінің үстіне қамыс, ши, киіз төселіп, көрпешелер салынатын да, ортаға қойылатын жозы айналасына жержастықтар тасталатын Жер жастық қонаққа төсек салғанда құсжастықты (көпшікті) биіктету үшін де пайдаланылған.  
 Жас жұбайлар үшін жеке бөлменің ыңғайы келмесе, оларға арнайы орын белгіленетін. Әдетте, ол үйдің сол жақ бөлігінде, төрден төменірек орналасады. 
 Үйдің терезелеріне жұқа, селдір бәтестен, есіктеріне барқыттан, бедерлі жібектен тігілген перделер тұтылатын. Тұрақты мекенжайда кездесетін үстел – орындықтар, асадал, төсек ағаш, адалбақандар, ыдысаяқтар киіз үйдікіндей болған. 
 Қазаққа тән тұрғын үйлердің ішкі жасауы жергілікті елдің күнкөрісіне, тұрмысына байланысты арагідік кездесетін ерекшеліктері болмаса, Қазақстанның барлық аймақтарында бірегей қалыптасқан құбылыс.  
 Қазақстанды тарихи – этнографиялық тұрғыдан зерттеген зерттеушілер қазақ үйінің қайсысында болмасын ең алдымен көзге түсетін төрдің қақ ортасына бір-бірімен теке тіресе екі-үш, тіпті төрт қатар етіп жиналған көрпе төсек болатынына назар аударған. Ескі түсінік бойынша, дала жұртына байлық пен молшылықтың бірден-бір белгісі іспетті болған жүкті (көрпе-төсекті) әсемдеп, нақышына келтіре, реттеп жинауға ерекше мән берілген. Мұндай орнына келген аса бір керемет, үйлесімді істі көргенде қазақтың «Қыздың жинаған жүгіндей екен» деп таңданатыны баяғыдан келе жатқан таңдану. 
 Жүкті әрлеп жинаудың да қалыптасқан реті бар. Қазақстанның оңтүстігі мен Сыр бойында ол үшін ең алдымен жалпы парқы бір шамалы, ағаштан шабылған, әр түрлі бояулармен толықтырылған шекпемен темір нақыштармен әшекейленген жүкаяқтарға мейлінше бірегей әсемделген, бір қолдан шыққан әбдірелер қойылатын да, үстіне жүк жиналатын болған. Ал тікелей киіз үйдің ішінде жүкаяққа түрлі үй жиһаздарын, киім кешекті кежім алашаға орап, қыларқанмен мәнерлеп буған тең, әбдіре қойылады. Әбдіреге төсек астына арнайы жайылатын, шеті малдың қылынан түрлі түске боялған шашақтармен көмкерілген сырдақ немесе қағылез етіп басылған жұқа текемет бүктесіні, жібектен, масатыдан, қырмызыдан, сәтеннен тігілген көрпелер, ақ жібекпен, сұрыппен тысталған екі кісілік жастық немесе бір кісілік көпшіктер жиналатын да онсыз да бау-шумен безендірілген, тұскиіз, кілем ілінген үй ішін жайнатып жіберетін болған.  
 Арқа қазақтары үшін көшіп-қонған елдің жағдайында жүктің астына жүкаяқ қою міндетті болмаған. Сүйектеліп, неше түрлі ою-өрнекпен безендірілген кебежелердің үстіне әбдіре, қаршын қойылатын да, көрпе төсек жиналатын. Әбдіре сандықтардың ою бастырылған ақ киізбен қапталатыны үй ішіне ерекше көрік беріп, адамның жан дүниесін баурап алатындықтан, мәңгілік есте қалады.  
         Енді осыларды әрқайсысына жеке жеке тоқталсақ: 
 Қазақтың киіз үйінің өзіндік қалыптасқан қолөнер туындылары көптеп саналды. Олардың қай-қайсысынан болмасын қазақтың төлтума мәдениетін, ұлттық болмыс бітімімізді, сондай-ақ айшықты белгілерді айқындауға болады. Киіз үй ішіндегі қандай бұйым болмасын өзінің эстетикалық жоғары дәрежелігімен, ою өрнекті нақышымен, түсімен таң қалдырған. Енді осы киіз үй ішінде орын алатын қолөнер бұйымдары, киіз үй жабдықтары рөлін де атқарды. Осылардың бірқатарына тоқталып өтсек: 
 Қазақ киіз үйі ішіндегі жасау жабдықтар жайлы, соның ішінде ағаштан жаслған жиһаздар туралы қазақ халқының қолөнері тарауында арнайы тоқталынды 
Қазақтың дәстүрлі қолөнерінде үй жиһаздарын, атап айтқанда, тұс киіз, төсек жапқыш, үзік бауларды, киім кешектердің түрлерін (тақия, кимешек, сәукеле, қамзол), аяқ киімдерді, қол орамалдар мен ертұрмандарды, жалпы тұрмысқа қажетті заттарды безендіру үшін кестелеу кең орын алды. Сондай-ақ киімнің жағасы мен жеңін, өңірі мен етегін, белдемше сияқты киім бөліктерін де кестеледі.  
Кестелі бұйымдардың ішінде ең көрнектісі – тұскиіз. Ол үйге сән беретін негізгі әшекейлік жиһаз болумен бірге үй иелерінің әл-ауқаты мен дәрежесін білдірді. Ол қыз жасауына енген, қыздың өзі тіккен бұйымның бірі болды. Сондай өнер туындысының сирек кездесетін ерекше түрлерінің бірі жасалу технологиясына қарай былғары тұскиіздер, маржандалған тұскиіздердің маңызы ерекше. Бұл тұскиіз түрлері тек республика жұртшылығын ғана емес, әлем жұртшылығын да таңқалдырып отырған ең озық туындылар. Мәселен, әлем жұртшылығының назарын аударып келе жатқан (Қазақстан Республикасының Орталық музейінің экспозициясында) маржандалған тұскиіз қарақаспен көмкеріліп, оның ішіне гүл ою-өрнектерімен кестеленген. Көшпелілерде ежелден өмір сыйлайтын, жарық пен жылудың нышаны саналатын күн бейнесі әдіптеледі. Сондықтан, тұскиіз жиһаз ретінде практикалық мәнді болып қана қоймай, үйдің құт-берекесін білдіретін, ұрпақтан-ұрпаққа жалғасып отыратын киелі де, асыл бұйым болып саналады. 
Тұскиіз қыз жасауының негізгі атрибуты болып саналды. Мәселен, жас жұбайлар отауында ол тек сәнді бағалы бұйым ғана емес, сонымен бірге бірқатар магиялық қасиеттері де болды.  
Кестелерді алтындап, күмістеп тігу сән-салтанат бұйымдарына тән. Бұл үшін көбінесе барқыт, пүліш, атлас сияқты бағалы маталар пайдаланылады. Тігістер үшін арнайы алтын және күміс жіптер болған. Алтын және күміс жіппен тігу түркі халықтарының бәріне тән. Мұндай жіптермен шапан, айыр қалпақ, белбеу, шалбар, қамзол, сәукеле үшін әдемілік пен әсемдік және эстетикалық талғам үшін пайдаланылды.  Әдетте, кестелеу санап тігілетін (жіпті санап отырып кеғстелеу) және еркін (сурет нұсқалары бойынша санамай-ақ еркін тігу) кестелеу болып бөлінеді. 
 Кестелеу өнері көшпелі өмір салтымен сабақтасып жатқан шынайы шаруашылықтың арқауы болды. Кестелеу өнерімен отбасы – ошақ қасы айналасындағы әйелдер өз уақыттарын өткізді десек те артық емес. Ол бір жағынан жас қыздарды ісмерлікке тәрбиелеуде де басты назарға алынып, шешесі қыздарына үйретіп отырды. Бойжеткен қыздар тұрмысқа шығар алдында да өз жасауына берілетін тұрмыстық бұйым түрлерін, киім кешектерін де кестелеп қоятын болған. Халықтық дәстүр бойынша, келін болып түскеннен кейін «беташар» рәсімінде, дәл бет ашқан кезде, күйеу жігіт келіншегіне ине беретін болған. Ол өз әулетінің ісмерлікпен айналысқандығын білдіре отырып, жарының да сол өнерге баулитындығын білдірді. 
Қазақтың кілем тоқу өнері сәндік қолөнер туындыларының бірінен саналатын күні бүгінге дейін өз маңызын жоғалтпаған мәдени дәстүр. Көшпелі тұрмыстың әдет-ғұрпы мен наным сеніміне сай қалыптасқан бұл қолөнер туындысында халқымыздың сан ғасырлық тәжірибиесі мен ойдүниетанымы жатыр.  
Кілемді үй тұрмысында ұзақ тұтынылуы, оның беріктігіне, төзімділігіне байланысты. Қазақ халқы кілемді баршылықтың, байлықтың белгісі деп білген 
Қазақ кілем тоқу өнеріндегі ерекшелік, оның шаршысында міндетті түрде сызықша – «сумен» ажыратылатын қорған-қорғаушы мағынасын білдірсе, кілемнің ұзына бойы орналастырылған табақшалар кілемнің өзіндік түр сипатын аша түседі. Мұндай түрлерді Сарыарқада «түр», Сыр бойында «күмбез», «төбе», Оңтүстік Қазақстанда «табақ», «жұлдыз», Жетісуда «ою» деп атаған. 
Қазақ кілемдерінің мағынасы өте терең. Оған дәстүрлі киіз кілемдер мен кілем түрлері: түкті кілем, тақыр кілем, арабы кілем, алаша тоқу түрлері жатады. Тоқыма өнеріндегі осы бұйым түрлері қазақ әйелдерінің нәзік қолынан шыққан туындылар.  
Неміс ғалымы Р.Карутц қазақ отбасынан көргендері туралы: «ешқандай да қазақ әйелі бос отырмайды. Олар өз шаруашылығын тындыра салысымен қолына ұршық алып жіп иіреді, жүн сабап, оны түтеді», - деп қазақ әйелдерінің еңбекқорлығын жазды.  
Қазақтар арасында ең көп тараған кілем түрінің бірі – түкті кілем. Ол қалы кілем деп те аталады. Қазақтың түкті кілемдері көлеміне қарай 4 – 5 ромбы тәріздес бөліктерден және кілемнің ұзына бойы орналасқан тік бұрышты, шаршы кейде сатылы болып келетін айшықтардан тұрады. Түкті кілемдерді мұндай әшекейлеу, осы кілем тоқу өнері кең тараған Қызылорда және Оңтүстік Қазақстан өңірлерінде көп кездеседі. Сондай-ақ ілмек немесе омыртқа өрнектер де шашырай орналасып өз үйлесімін тауып отырады. Кереге көз өрнектер де өте әдемілікпен безендірілді. Әдетте, қазақ шеберлері кілем беттеріне құстар мен жануарлардың бейнелерін салуға тыйым салған. Сондықтан мұндай көріністер сирек кездесіп отырды. Түкті кілем жиектері жалпақтығы 5-7 см-дей болатын, ішіне үш бұрыштар, мүйіз өрнектер орналыстырылған белдеулерден тұрды.  
Түкті кілемдер түсі немесе реңкі әдетте қоңыр қызыл немесе қоңыр қызғылт, кейде көгілдір түсті болып келді. Оларға орналастырылған әртүрлі сипаттағы ромб немесе шоқ гүлдер қоңыр, сары, қара, қызыл, жасыл түстермен үйлесіп, бірін-бірі ашып тұрды. Сондықтан да түкті кілемдерден көзге жайлы, көңілге қонымды әсер ала аламыз. 
Түкті кілем көп еңбекті, ұзақ уақытты қажет ететін тоқыма өнері. Ол жергілікті халықтың отырықшы және жартылай отырықшы болуымен де байланысты. Тоқыма өнерінің бұл түрінің қалыптасуына көршілес шығыс елдеріндегі өнердің де әсері болды. Себебі, мұндай кілем түрлері Иран, Түркия елдерінде кең етек алған. Қалы кілем деген тіркестегі «қалы» парсының «ғалы», яғни кілем деген сөзінен шыққан. Ал парсыша қазіргі палас іспетті төсеніштерді «кілем» деп атайды. 
Қалы кілемнің жергілікті жерлерде өзіндік этномәдени ерекшелігі де болды. Мәселен, айыпты болған адам қалы кілем ұсынып, кешірім сұраса, қадірлі, сыйлы қонағына қалы кілемді сый-сияпатқа тартқан. Сондықтан да қазақтар арасында өзіндік жоғары бағалы, құнды зат ретінде күні бүгінге дейін өз маңызын жоғалтпады.  
Қазақтар арасында түкті тоқыма бұйымдарынан күнделікті тұрмыстық бұйымдарды да тоқыды. Олардың қатарында қоржын, керме, аяққап тәрізді бұйымдар болды. Кейбір басқұр түрлерін түкті етіп тоқыды. Бүгінгі күнде қолданыс аясы кең болатын қоржын түр түсі мен оюөрнектері жағынан кілемге ұқсас. Қоржын – балаларды сүндетке отырғызғанда сүндет тойда нағашылары атаған жылқыға баланың сыйсияпат жинауы үшін қолданылса, ол әріректе киіз үй төрінде ілініп қасиетті бұйым ретінде орын алды. Кермелер мен аяққаптар киіз үйдің сол жақ бөлігінде ілінді. Ол ұсақ түйек заттар мен ыдыс-аяқтар салу үшін де пайдаланылды. Мұндай тұрмыстық бұйымдар Қазақстанның оңтүстік өңіріінде көп кездеседі. Ал солтүстік өңірлерде, мұны оюлап жапсыру әдісін қолдана отырып киізден жасайды. 
Басқұрлар киіз үйдің киізбен қапталған керегелерін тартып байлау үшін, сондай-ақ үйдің іші сыртын безендіру үшін қолданылады. Басқұрлардың көпшілігі түкті болып келеді. Олар ақ басқұр, қызыл басқұр болып бөлінеді. Ал дайындалу әдісіне қарай түкті және тақыр болып бөлінеді. Жартылай түкті басқұрлар да кездеседі. Оны төңкерме деп атайды. Ал түксіз, яғни тақыр болып өрнектелген басқұрларды өткерме деп атайды.  
Қазақтар арасында ең көп тараған және ең ұнамды басқұр түрі – жартылай түкті ақ басқұрлар. Оның негізі таза, әрі жоғары сапалы ақ жүннен дайындалады. Басқұрлар көшпелі тұрмыс салтына сай орайластырылып жасалған киіз үй жабдығының бір бөлігі. 
Басқұрларда ою-өрнектіің геометриялық түрлері: ромб, үшбұрыш түрлері жиі кездесседі. Жан-жануарлар мен өсімдіктер әлемі де тыс қалмайды.  
Тақыр кілемнің ең көп тараған түрі – арабы кілем. Геомертиялық ою-өрнек түріндегі безендірілген композицияны «араби» деп атаған. Жіңішке және жалпақ өрнекті белдеулерді алмастырып отыру арабы кілемнің әсемдігін суреттейді. 
Тақыр кілем көшпелі өміір салтымен тығыз байланысты. Бұл кілемнің түрін Қазақстанның Оңтүстік өңірлерімен қатар Батыс Қазақстан, Сарыарқа аймақтарында да кең қолданысқа ие болды. Тақыр кілемнің торғай түрі, алтыауыл, адай кілем, найман нұсқа, арабы, тақыр кілем, тазкілем деп аталатын жергілікті атаулары бар. Ол мекен еткен ортасына, сондай-ақ рулық белгілеріне қарай сипат алған.  
Орталық тұсы шаршылармен немесе ромбылық өрнектермен безендірілген кілемдерді шаршы кілем деп те атайды. Орталық бөлігіне алмастырылып келетін белдеулерді және олардың ортасына әр түрлі түсті жіптерді әдіптеу техникасында орындалатын сатылы өрнектерді тақта кілем деп те атайбереді. Әдетте, мұндай кілемдерге қошқар мүйіз, құс тұмсық, бота көз, тұмар, тарақ және осы іспетті оюлар мен басқа Орта Азия халықтары арасында кең тараған өсімдік тәрізді оюлар бейнеленеді. 
Қазақстанның оңтүстігінде түкті және тақыр кілемдерді тоқу кең тараса, олардың негізгі өрнектері «күмбез», ал жиектеріндегі текшелі өрнектер «қорған» деп аталған. Мұны бойлай күлгін түсті «су өрнегі» жүргізілген. Аталған бұл өрнектер зәулім күмбезді, тас қамалды, қорғаны қуалай жүргізген қаланы елестетеді. Кейде ортаңғы гүл күмбездердің орны түлкі ілген бүркіт, жан-жануарлар мен табиғат көріністерімен де алмастырылып отырды. 
Бүгінде түкті және тақыр кілем тоқу өнерінде Қызылорда облысының Арал, Шиелі, Жаңақорған аудандары алдыңғы қатарларда саналып, әлем жұртшылығының назарын аударуда. Ол өте әсемдігімен, эстетикалық талғаммен дайындалып шетелдік туристерді таң қалдырып, экспорт мәселесінде маңызды орын алуда.  
Тоқыма бұйымдарының ішінде республика аумағына кең тараған тұрмыстық бұйымның түрі – алашалар. Алаша тоқу терме, кежім теру және орама түрінде түрлі-түсті жіптен құралады. Оның өрнегі сол жіптерді айқастыра өру барысында жасалады. Мұндай өрнекті белдеулер алашаның ұзына бойына жүргізіліп отырады. Әдетте, алашаның жиегі матамен қайырылады. Терме түстерінде қызыл және көк түстер басым болады. Қызыл түспен қою қоңыр немесе қызыл түспен жасыл, сары түстерді үйлестіру жиі кездеседі. Терме тінінің өрнектері әдетте сынық сызықтардан құралып қайталанып отыратын қосарлы ірімдер мен ромбылардан тұрады.  
Кежім теру үлгісі Батыс және Оңтүстік Қазақстан өңірлеріне тән. Бұл әдістің керу әдісінен ерекшелігі, арқау жіп өрнекке деп арналған төменгі түрлі-түсті жіптерді тоқыманың бетіне алып шығады, ал қажет емес жіптерді тоқымай астында қалдырады. Олардың өрнектері әртүрлі болады. 
Орама терме үлгісіндегі белдеулер өрнегі де өте әсемдігімен көзге түседі. Бір түсті жіптерді арқалық матаға өру процесінде өрнекті ашып көрсету үшін негізгі тінге қатарластырыла қосымша жіп салынады. Мұндай жағдайда өрнекті жіптер безендіріліп бұйсмның бетіне әр беріп тұрады, ал теріс жағы біркелкі түс болып тегіс болып өріледі. 
Көшпелі тұрмыс салтына сай қалыптасқан киіз бұйымдар: сырмақтар мен киіз төсектер, жарғақтар, төсеніш бөстектер, тулақтар, мал жүні мен түбітінен есіліп тоқылған бұйымдар болды.  
Сырмақ – киізден сырылып, оюлап жасалынған төсеніш. Ол ұрпақтан ұрпаққа жалғасып келе жатқан өнер туындысы. «Сырмақ» - «сыру» деген сөзден шыққан. Сыру, тігу, немесе төсеніш ретінде сырғыта салу сияқты ұғымдардың мағынасы. Сырмақты түрлі түсті киізден ойып, өрнек салып, шымқай ақ киізден бетіне ақ, қызыл, сары маталардан ою бастырып тігеді. Сырмақ сырмас үшін алдымен ою-өрнек үлгілері дайындалып қояды. 
Сырмақтың жасалу әдісіне, ою-өрнегіне және көлеміне қарай өзіндік атаулары бар. Олар: көш сырмақ, төр сырмақ, орталы сырмақ, төсек сырмақ, төсеніш сырмақ, бітпес сырмақ, тұс сырмақ деп аталатын түрлері. 
Көш сырмақ – көшіп-қонғанда жүк артқан көлікке, түйеге немесе арбаға сән үшін жабады. Бұл аса сәнді сырмақтың бірі. Мұны қазақтар ерекше қастерлеп, салтанатты мерекелерде пайдалануға тырысқан. 
Төр сырмақ – төрге төселетін сырмақ. Қазақ халқының қонақжайлығын білдіретін мағынада, келген қонақ үшін киіз үй төріне төсеген. Ол үшін де сәнді сырмақтарының бірі таңдалып алынған. 
Орталы сырмақ – шағын етіп жасалынған төсеніш сырмақ. Оның орны ауыспалы болған. 
Төсек сырмақ – қалың етіп сырылған, жатқанда жерден сыз өтпес үшін төсектің үстіне төселетін сырмақ. 
Төсеніш сырмақ – көбіне ақ және қара қойдың боялмаған табиғи жүнінен жасалған ең мықты сырмақ. Оны ұзақ жылдар бойы пайдалануға болады. 
Бітпес сырмақ - өте күрделі, әрі сәнді сырмақ. Оны жасау ұзақ уақытты қажет еткен. Оны қабырғаға ілген, ол өте бағалы бұйым болып есептелген. 
Тұс сырмақ – қабырғаға ілітін сырмақ. Әдемі, күрделі сырмақтар қатарынан орын алады. 
Қандай сырмақ болмасын, оны дайындау шебердің талғамына байланысты. 
Күні бүгінге дейін өз маңызын жоғалтпай келген дәстүрлі қолөнер үлгілерінің бірі – киіз басу. Оюлап киіз басу өнері Қазақстан территориясының барлық аудандарында дерлік кздеседі. Киіз басу өнерінде халық арасында кең тарағаны – текемет. Текемет басуға көбіне қойдың күзем жүні мен қозы жүнін пайдаланады. Ғасырлар бойы көшпелі өмірге ыңғайлы тұрмыстық бұйымдардың бірқатарын киізден жасап келген қазақ халқы текемет басу технологиясын әбден меңгерген. 
Текемет бетіне түсірілетін геометриялық өрнек тобына жататын ромб өрнегін Орталық Қазақстанда «айшық», Солтүстік Қазақстан облыстарында, Омбы, Тюмень жерінде «екі көзді» деп, Қазақстанның Оңтүстік және Шығыс облыстарында «шаршы» деп атайды. «Ирек», «су шынжыр», «қолтықша» оюлары да геометриялық өрнекті құрайды.  
Қазақтың тұрмыс тіршілігі мал шаруашылығымен тығыз байланысты болғандықтан халық арасында текемет бетіне түр салуда қошқар мүйіз, қос мүйіз, сыңар мүйіз, қырық мүйіз, сынық мүйіз, тармақ мүйіз, марал мүйіз, түйе табан, омыртқа, от құйрық, құсқанат, жарқанат, қарға тұяқ сияқты өрнектер де кеңінен қолданылды. 
 Көшпелі тұрмыс салтына сай орайластырылып киізден тұрмыстық бұйымдар да жасалды. Олар: кесеқап, шәйнек қап, тұтқыш, тоқым сияқты бұйымдар. Әдетте, бұл аталған бұйымдардың барлығы да киіз үй ішінің жасау-жабдығын әрлеп тұрды. Дегенмен де, бұл аталған бұйымдар бүгінде халық қолында азды көпті кездескенімен, оны атаның көзі деп атабабасынан ұрпаққа жалғасып келе жатқан мұра ретінде көздің қарашығындай сақтауда. Ал біздердің таныс болып көргендеріміз бүгінде музей экспозицияларында ғана кездеседі. 
 Киіз үйге қатысты наным – сенімдер. Қазақи салт санада қолөнердің қай түріне болмасын, оған пайдаланылатын заттарға, оюөрнектерге, өндіріске байланысты белгілі бір желі анық байқалады. Бұл туралы біз этнограф ғалым Ш.Тохтабаеваның еңбектерінен байқаймыз. Халық шеберлері қоршаған орта символикасы (көрініс кейпі) саласында білгірлік танытып, өз ортасының эстетикалық, философиялық танымдарын білдіруші болуы тиісті. Демек, қолданбалы өнер шығармалары синкретикалық сипатта болып, олар практикалық (тәжірибиелік), эстетикалық, сиқырлық салт пен саналық қызметтер мен қатар этноаймақтық белгілерді білдірді. Қазақ қолөнеріндегі ою өрнек желілерінің де, атап айтқанда космогониялық, геометриялық, зооморфтық, өсімдік, заттық тұрмыстық және антропоморфтық өрнектердің семантикалық мазмұны ежелгі мифологиямен, замана ағымымен тотемдік, анимистік және фетишистік ұғымдармен тығыз байланысты. Мұндай құбылыстар киіз үй сүйегі мен оның жасау жабдығынан да байқалып, қорғаушы немесе оңды құбылыстар үшін ұйтқы күйге ие ұғымды болды. 
Табиғат аясында онымен қоян қолтық өмір сүрген қазақтар көркемдік үйлесімі мен өміршеңдігі жөнінен дүниетанымының көркемдік бейнесіндей танылған ошақ отын тұтата білген. Үй шаруасындағы әйелдердің айтуынша, киіз үй күмбезінің саңлауынан шашыраған түрлі түсті шашақтар аспан әлемін жайлаған жұлдыздарды елестетсе, шаңырақ күмбезін сәндеп, сәт сайын құбылып тұратын ою-өрнекті мата жолақтары Құс жолын көз алдымызға әкелгендей, ал тоқылып қабырғаға ілінген түкті кілемдер үй ішіне жайқалған дала гүлдерінің жұпар иісін жеткізгендей.  
Жас жұбайлар үшін жаңа киіз үйді жабдықтауға әдетте қадамына гүл біткендей жолы болғыш әйелдер шақырылып, жұмыс аяқталғаннан кейін оларға сыйлық жоралғы тартылатын болған. Шаңырақтың күмбез саңылауына қойылған тығынға бауы бар матаны байлаған әйелге айрықша сый арнаған. 
Киіз үйдегі кеңістік – қазақ дүниетанымының тоғысқан жері. Осында адам дүниеге келеді, үйленеді және соңғы сапарға аттанады. Яғни адамның түздегі тіршілігін қоспағандағы өмірі осында өтеді. Киіз үй – ғаламның моделі. Бүкіл ғалам мен адам арасын байланыстырушы. Рухани мәдениет ретінде қарастырсақ, киіз үй баспана ғана емес арғы әлеммен байланыстырып, қаскөй рухтардан қорғайтын киелі орын. Қазақ үйінің киесі шаңырақтан бастау алады. Шаңырақ қазақ ұғымында қасиетті саналған. Шаңырақ – күннің символы. Әдетте, шаңырақ көтеріп жатқанда ешкім сөйлемейтін болған. Өйткені ұл іс атқарылып жатқанда үнсіздік орнауы тиіс. Қазақта «жеті уық шаншылғанша жетесіз сөйлейді», - деген сөз осының дәлелі. Шаңыраңтың төрт күлдіреуіші - төрт тарапты білдіреді. Уықтарды күннің шашырандысы деп ұққан. Ертеде шаңыраққа үрлеген қарын байлап қоятын болған. Ол бақ береке, құттың символы саналған. Шаңырақтың астында ошақ орналасқан. Ошақ адамның оты. Шаңырақтың үстінде Алланың оты маздаса, төменде адамның оты лаулайды деп түсінген. 
 Киіз үйдің есігі әдетте шығысқа қаратылған. Бұл – күннің сәулесі үйге бірінші болып енсін дегенді білдіреді. Есікке қарама қарсы бет – төр деп аталды. Төрдегі адам есікке қарап отырады. Төрдегі адамның отыру мәнерінде де ерекшелік байқалған. Мәселен, Моңғолия қазақтарының арасында егер ол малдас құрып отырса әкесі жоқ деп есептелінген. Керісінше, әкесі тірі адам малдас құрмайтын болған. Отырудың өзінің осындай таңбалық мәні болды. Әдетте, төрдегі адам төрелік айтады деп сенген. Төрге ақ және қара түсті сырмақ төселген. Оның мәні, төр – ақ пен қараның ара жігін ажырататын адамның орны. Төрде отырып билік айтқандар мемлекет билігіне дейін көтерілген. Мұны Орхон – Енисей жазбасындағы «төр» сөзінің мемлекет мағынасында қолданылғанынан байқауға болады. Қазақта: «Еділ үйдің – есігі, Жайық үйдің – жапсары, Түркістан – ұлы төріміз», деген сөз бар. Бұдан байқағанымыз, халқымыздың қасиетті жерін киелі киіз үйіндей қастерлейтіндігі байқалады. Шыңғыс дәуіріндегі Ақ орда, Көк орда, Алтын Орда дегендердің өзі кеңейтілген киіз үйдің көшірмесі іспетті. Ал бүгінгі Астанадағы Ақ Орда осы түсініктің заңды жалғасы, халықтық мәдениеттің бүгінгі күнге жалғасуы. 
 Әдетте, төрге қонақ ретінде қыз баланы отырғызған. «Қыз бала – төр иесі, ұл бала шаңырақ, үй иесі», деп есептелген. 
 Төр – қазақ халқының тұрмысында маңызды орын алатын ұғым. Себебі, қандай жағдайда болмасын төр өзінің маңызын жоғалтпай қатаң сақталып келген. Қуанышты мерекелер (той-томалақ, т.б.), ғұрыптық шаралар (қонақ асы, ас, т.б.) және жиындарда болсын төр қашанда тұрақты ұғым. Себебі төр сырт қараған елге отырған адамдардың әлеуметтік жағы ғана емес, сонымен қатар қоғамда алар орнын, яғни бетбеделін анықтайтын орын. Бұл жерде біз хан, сұлтандарға байланысты қызметтік орындарды емес, қазақ халқының күнделікті тұрмысындағы төрдің маңызына тоқталмақпыз. Төр қазақ халқында әлі күнге дейін құрметтеліп келе жатыр. Ол қашанда сыйлы қонақ, қарт кісілер шығатын орын. Дегенмен, Моңғолия қазақтарының арасында төрдің дәстүрлі қырлары өте жақсы сақталған. Бұл бізге бір жағынан кешегі көшпелі қазақ өміріндегі төр жөнінде біршама деректер береді. Моңғолия қазақтары әлі күнге маусымдық жартылай көшпелі (шаруашылығына байланысты) тіршілік кешіп келе жатқан этникалық топт. Сондықтан бұл халықтың тұрмысында киіз үй кең қолданыста. Біз төрді осы киіз үйге сай орындалатын тәртібінен қараймыз. Моңғолия қазақтарының тұрмыс тіршілігіндегі төрдің қызметін үш түрге бөлуге болады: 1) күнделікті, 2) жиын – тойлар, 3) құдайы қонақ (жолаушы) келгенде деп бөлінеді.   Күнделікті күйбең тірлікте төрді ақсақал қария немесе үйдің иесі – отағасы иеленеді. 
 Жиын-тойларда киіз үйдің қақ төрі қашанда ақсақалдардың орны саналған. Ақсақалдар аздық етсе, жас ерекшелігіне байланысты келесі ел ағалары иеленеді. Бұл дәстүр алыстан бір сыйлы қонақ келсе немесе қызмет бабына байланысты кісілер келгенде ғана өзгеріс еніп, қонақтарға ақсақалдардың қатарынан орын ұсынылады. Ал қалыпты ауылдың тойтомалағы болса дәстүр сол қалпында сақталынады.  
 Ақсақалдардан кейін төрдің шетімен жалғаса киіз үйдің сол жағын (төрден қарағанда) ала кимешекті апалар мен әжелер, олардың етегін баса орта жастағы әйелдер, одан кейін келіншектер, қыз қырқындар жайғасады. Киіз үйдің оң жағы ерлердікі екендігі қалыпты жағдай. Яғни төрдегі ақсақалдардан бастап босағадағы жігіт желеңге дейін созылады. Бұл бір үй тіккен жағдайда ғана, егер қосымша киіз үй тігілсе, жастар өздері бөлек отырады. Ортада қалған шағын бос орын қызмет көрсеттеін міндетті атқарады (шай құю, сорпа құю, қымыз құю сияқты). Кіре берістегі қалған шағын бос орын «аалңқай» есіктің сыртына дейін қызықтаушы топырлаған бала-шағаның еншісіне тиген орын есебінде болған. 
 Құдайы қонақ немесе жолаушы адамдар келген жағдайда төр міндетті түрде қонақтыкі саналған. Дастарханнан қонақтармен қатар үй иесі, ер жеткен балалары, сондай-ақ маңайында көрші отырған туысқаны орын алады. Әйел, бала – шаға киіз үйдің оң жағынада орта тұстан жеке дастархан жайып отырады. Бұл «ет» тағамын берген кездегі жағдай.   Қазақ үйінде босаға екеу. Оң жақ босаға және сол жақ босаға. Сол жақ босағаға кебеже, саба, мес, күбі сияқты шаруашылық бұйымдары қойылған. Сол жақ босағаға келген дүниені ғалымдар «құт» категориясымен белгілейді. Себебі жоғарыдағы аталған ыдыстарға айран, іркіт, қымыз, шұбат сияқты ас сусындар құйылған. Демек, сол жақ босаға - әйелдер жағы, яғни әйелдер символы саналған. Айта кету керек, дәл осындай түсінік әлемнің басқа елдерінде де бар. Ал қазақ шұңғыл ыдысты да әйел символы ретінде бағалаған. «Аяғын көріп асын іш, анасын көріп қызын ал» деген мақалдағы «аяқ» осындай мағынасы үшін де мақалға енген. Сол босағадан кірген дүние сыртқа шықпайды, ол қапқа түсетін болған. Қазақ мұны «қапқа түскен - қатындыкі», - деп бір ақ қайырған. 
 Ал оң босаға – ерлер жағы, яғни еркек символы саналды. Әдетте, киіз үйдің оң жақ бөлігіне ер тұрман, ат әбзелдері, бүркіт сияқты ерлердің шаруашылығына қатысты бұйымдар түрлері қойылған. Қатты жауын шашын кезінде де малдың жас төлін оң босағаға кіргізетін болған. Оң жақ – аралық меже. Босаға аттап келген келінді оң жақта қарсы алады. Аяғына «биязы болсын» деп ақсарбастың терісін төсейді. Босағаны пәк болып аттаған бойжеткен аралық межеден өтіп, жанұялық өмірін бастайды. Үйленген соң төсек орнымен сол жаққа өтеді. Қайтыс болған адамды да қазақ ақ киізге жатқызып, оң жақтан шығарады. Демек, оң жақ бір әлеуметтік сатыдан екінші әлеуметтік сатыға немесе бір әлеммен екінші әлемге өткізетін көпір іспетті саналған. Олай болса, «керегең кең болсын, екі босағаң тең болсын» деген тілектің кейінгі жолдарында әке шешең аман болсын деген ниет жатыр. 
 Шаңырақ көтергенде бақанның екінші ұшы тиген жерге, яғни үйдің дәл ортасына ошақ орналасқан. Ошақ орналасып, оған қазан асылып, бірдеме құйылған. Әдетте қазанның бос тұруы жаман ырымға саналған. Құт деген түсінікті сарқа құйып алатын символдың басы осы қазан. Оның бізге жеткен керемет үлгісін өлкеміз Түркістандағы тайқазанды атауға болады. Қазақ қазанды қатын баламен қатарластырып атайтын болған.  Қайда көшсе де қазанын тастамайтын ғұрып бүгінгі күнге дейін жалғасып келеді. 
 Қазанды татулықтың белгісі ретінде де санайды. Мәселен, «жауласқан мың батырдың найзасының ұшы ерітіліп, қазан құйылған» деген аңыз осыны меңзегендей. Олай болса қазанды береке-бірліктің символы ретінде де тануға тиіспіз. 
 Киіз үйдің оң жақ бөлігінде, яғни ерлер жағында орын алатын қасиетті бұйымның бірі – адалбақан. Ол еркектің символы саналған. Бақанды әйел адам ұстамайды. Бақан - әлемді тіреп тұрған нәрсе. Ал адалбақанның рөлі бұдан да жоғары. Төсек орнымен сол жақа шыққан ерлі зайыптылар жастары өсе келе төрге бір табан жақындаса, адалбақанға екі табан жақындайды. Адалбақан әлем ағашының символы. Әлем ағашы, әлем бәйтерегі – Ертөстік ертегісінде айтылатын самұрық құс қонатын, арғы әлем мен бергі әлемді жалғастырған ғажайып ағаш. Адалбақанға жақындаған адам – адалдыққа жақындаған адам. Дәл осы жастағылардың денсаулығы сыр беріп, жаны күйзелгенде «Төрімнен көрім жақын» деп қиналатыны да бар. 
 Ертедегі түсінік бойынша әлем үш сатыдан тұрады. Аспан – рухтар мекені, ондағы адамдар белбеуді басына байласа, жердегілер бөлінген, ал төмендегілер аяғынан байлайды. Табалдырық сол төмендегі әлеммен байланысқа түсетін мәнге ие. Мәселен, ертеректе, шалажансар туылып, өліп қалған малдың төлін табалдырықтың астына көметін болған. Түсікті де сөйткен. «Табалдырықты баспа» деген тыйымның шығу себебі осыдан қалса керек. Оталмаған мылтық пен қақапанды домдау үшін табалдырықтың астына қойып, бойын таза ұстайтын әйел адамға аттатын болған. Себеп арғы әлем мен бергі әлемнің арасындағы қаскөй рухтар мылтық пен қақапанды байлап тастады дейтін түсініктен туындаған.    Көптеген киіз үйлердің, сондай ақ бүгінде отырған баспаналарында да құрметті орынды «атаның көзі», «апаның көзі» деп атау қалыптасқан. Мұндай орындарға белбеулер, жүгендер, әр түрлі әшекей бұйымдар ілініп, олар қорғаушы күшке ие деп саналған. Әсіресе, белгілі адамдардың, батырлар мен ұзақ жасаушылардың заттары айрықша сиқырлы күшке ие деп саналды. Қолданылып келген заттарды сыйлауға тыйым салу жөнінде көптеген жоралғылар орын алған. Айталық, киіз үйдің оң жақ бөлігіне ілінетін қамшыны жын шайтаннан қорғайды деп сенген. Сондай ақ пышақты, үй ішінің тіршілік арқауы саналатын қазанды, бесікті (балалардың ауырып қалмауы үшін), жастықты (ұйқының бұзылмауы үшін), төсек пен оның шымылдығын (жас жұбайлардың бақытты тұрмысына сызат түспеуі үшін), бас киімді (бас ауырмау үшін), тұмарды (өмірді сақтандыру үшін), ер тоқым, айыл мен үзеңгіні (аттан ауып қалмас үшін) басқа адамдарға беруге болмайтын. Бас киімдерді, ер-тоқымдарды ағайындық белгі үшін ғана алмастыруға болады делінген.  
 Қазақ халқының сенімінде киіз үймен астасып жатқан тағы бір ұрпақ аралық байланыс бар. Мәселен, ертеде босанатын әйел жатқан киіз үйге бүкіл ауыл әйелдері жиналып, біреуі қолынан демеп, енді біреуі жастық төсеп, әрқайсысы әртүрлі жәрдемдер көрсеткен. 
 Толғақ қысқан кезде олар шаңыраққа бақанды бекітіп, одан керегеге мықтап арқөан керіп әйелді екі қолтығымен асылтқыза сүйенткізеді. Екі әйел екі жақтан бел тарту әдісін қолданған.  
Адам қайтыс болғаннан кейін де астың берілу сипатында да киіз үйдің алар орны ерекше. Мәселен, ас берудің өзі үй тігуден басталады. Ел болып жиналып, жан-жақтан келген қонақтарды қарсы алу, күту, ас беретін елдің елдігіне үлкен сын болған. Асты айтарлықтай етіп өткізуге әр ру мүшелері өз үлесін қосады. Қонақтарға тііглген үйлер ошақтан кемінде 50-100 метр қашықтықта, кейде одан да алыс орналастырылады. Қонақтарға тігілген үйлерге кілемдер төселіп, көрпелер жайылады; шақырылған адамдардың бәрі осы үйге келіп орналасады. 
 Мәселен, Кіші жүз жаппас руының Құланбай дейтін адамының Қаракөл басында өткізілген асында 140 үй, 200 кісі сиятын жібек шатыр тігілген. ХІХ ғасырдың 90 – жылдарында Сырдария облысыынң Қазалы, Перовск уездерінде Кіші жүз руларының арасында берілген Кәрібайдың асында қонақтар үшін тігілген ақ үйлердің саны 200-ге жеткен, ал молдалар мен ишандарға Бұқар шатыры тігілген. Бұлардан бөлек жер ошақ басынан бірнеше үйлер қатар тігіліп, әрбір үйге бір молдадан бекітілген. Қарқаралы өңірінде өткен Қорысбайдың асына 500 үй тігілген. Сонда қарап отырсақ, қайтыс болған адамның артында қалған ұрпақтары мен дос жарандары үй тігуде алдына жан салмаған. Әрине ол үйді барынша жабдықтап, безендіріп, ас-сумен қамтамасыз ету де сол үй тігушінің негізгі міндеті болған. 
 Әдетте, асқа арналып тігілген үйге келудің де өзіндік белгіленген тәртібі болған. Әр руды бастап келген сыйлы адамдар ең әуелі асқа тігілген ауылдан ерекше бөлек тігілген, ішінде сеп жүгі жиналып, босағасына «қара ту» ілінген марқұмның қаралы үйіне келген бетінде марқұмды жоқтау дәстүрін атқаруға тиіс. әдетте келген кісілер бұл үшін ас иесінің қаралы отауынан бірқыдырау жерге келіп тоқтайды да, сонан кейін аттың басын киіз үйге қарай қоя беріп, «Ой бауырым», «Хан ием», «Мырзам» т.б. деген сияқты жолдармен аңыраған күйі аттарынан қарғыпқарғып түсіп, қысқа ғаан бата қайырып, марқұмның аруағына мінажат етіп, құрмет көрсетуі керек. Сонан кейін барып марқұмның үй ішіне тарту таралғысын табыс етеді. Бұл дәстүрлік ырым жораның тәртібі бойынша қонақтар қаралы үйге кірерде алдымен киіз үйде ілулі тұрған марқұмның киім кешегіне, зерделенген ер-тұрманына, басқа да ұстаған заттарына қолдарын тигізіп, сипап өтеді де тәу етеді. Содан кейін барып мұсылманша бата қайырып, бет сипайды. Жоқтау айтылып, бата қайырылғаннан кейін «азасына салғанымыз», «азасына қосқаным» деп марқұмның үй ішіне өздерімен алып келген тарту таралғысын табыс ететін. 
 Қарғыстың ең ауыры да киіз үйге байланысты болған. Мәселен, «шаңырағың шарт сынып, шандырыңа қадалсын, күлдіреуішің күрт сынып артыңа қадалсын» деген жолдан ұрпағың көбеймесін, азып тозыңдар деген мағынаны білдіреді. Ал Моңғолия қазақтарының арасында тағы бір мынадай қарғыс түрі орын алған. Ол «көк шөбің басылмасын, күлің шашылмасын» деген. Мұның мағынасы үйіңнің айналасын жайқалған шөп бассын, оны таптайтын үйіңде адам қалмасын, балаларың, үрім-бұтағың жойылсын деген сөз. Ертеректе балаларды «күлшашар» деп атаған. 
 Жоғарыда аталған бөлім қазақ этнографиясының негізін қалаушы Ә.Х. Марғұланның «Казахское народноое прикладное искусствоо», А.Х. Арғынбаевтың «Қазақ халлқының қоллөнері», Ө. Жәнібековтің «Уақыт керуені», «Жолайрықта» деп аталатын еңбектерін пайдаланып, әрі сол еңбектердегі мәліметтер жинақталып, құрастыру нәтижесінде толыықтырылды.  Себебі қазақтың дәстүрлі баспанасындағы тұрақты баспананың классификациясын, оның түрлері мен жасалу жолдарын және тарихи даму эвюциясы мен генезисін ең алғаш көрсетіп берген ғалымдар қатарында Ә.Х. Марғұлан мен Ө. Жәнібеков есімдері алдыңғы қатарда айтылады.       
Қорытындылай келгенде, киіз үйге қатысты наным сенімдер, киіз үйдің тек заттай мәдениет рөлін ғана атқаратындығын емес, сонымен қатар рухани мәдениеттің нағыз мәйегі екендігін білдіреді. Әдетте, киіз үйге қатысты наным сенімдер практикалық қолданыста да бүгінгі өмір тұрмысында астасып жатыр. 
 
Бақылау сұрақтары: 
1. Қазақтың дәстүрлі мәдениетіндегі баспана түрлері 
2. Тұрақты баспана түрлеріне қатысты ғылыми еңбектер 
3. Қақыра қандай там үлгісі  
4. Киіз үй сүйектері және оның атаулары 
5. Киіз үйге қатысты қандай ғылыми зерттеу еңбектер бар? 
 
Студенттің өзіндік жұмыс тақырыптары: 
 
1. Киіз үйге қатысты наным сенімдер 
2. Қазақтың тұрақты баспана түрлері 
3. Киіз үй оның жасау жабдығы 
4. Тұрақты баспан түрлерінің жергілікті ерекшеліктері 
5. ХҮ - ХҮІІІ ғғ. тұрақты баспана түрлері 
 
 
 
 
 
 
 
 
 
 
 
 
 
 
2 – ТАРАУ 
 
ҚАЗАҚ ХАЛҚЫНЫҢ ҚОЛӨНЕРІ 
 
Қазақтың дәстүрлі ағаш ою өнері. Қазақтың ағаш ою өнерінің даму тарихы, әсіресе оның бастапқы кезеңдердегі ежелгі және орта ғасырлық көшпелі және жартылай көшпелілердің сан қырлы мәдениетін түсінуде ееркше. Ол халқымыздың шаруашылық-мәдени, эстетикалық, тарихи талғамында көрінс табады.  
 Дәстүрлі ағаш ұқсату мен ою өнері ежелгі дәуірден басталады. Ағаш адамға қажетті тұрмыс тіршіліктің ажырамас бір бөлігі бола отырып, одан қажетті еңбек құралдарын, жаңбыр, аңызақ желден, аяздан, жыртқыш аңдардан қорғану үшін баспана тұрғызып пайдаланған, сонымен қатар көркемдеу жағы да ескеріліп отырған 
 Қола дәуіріне жататын (б.з.д. ІІ мың жылдығы) Бөрібас сайы (Орталық Қазақстан), Орал сай, Алексеев қыстағында және Талды, Нұра өзендерінде, Суықбұлақ қыстақтарында ағаштан қиылған ағаш тұрғын үйлердің қалдықтары табылды. Біртіндеп өткір тас балталармен қабықтарын тегіс тазартып, кертіп шауып қиылысқан тұстарын байлап, не бөренелерді қиюластыру әдістері пайда бола бастады.  
Ағаш ұқсату, ою өнері Қазақстандық сақ сармат ерте көшпенділер дәуірінде біршама қарқын алды. Қазақстан аумағында жер бетіне ағаштан салынған ежелгі сәулет құрылыс өнерінің бірегей ескерткіштері болып саналған б.з.д. Ү ғасырларға жататын Бесшатыр қорымы жатады. Осы кезеңдерге жататын көптеген қорғандардан ағаш бұйымдарының небір көркем үлгілері табылды. Қорғаннан табылған бұйымдар арасынан табылған ағаштан адамның немесе жануарлардың бет пішіні, бүтін ғааштан ойылып, жұқа алтын қабыршақпен көмкерілген Бесшатыр, Пазырық, Тарбағатайда жерлеу ғұрыптарына байланысты ағаш табыттар түрліше етіп ойылған. Бүтін бөренеден, тұтастай ойылып, сыртқы қабырғасына жануарлардың тіршілік тынысы суреттеліп, кескінделген. Кейбір өңірлерде ағаш табыттарды жай жұқа, жіңішке кеспелдек тақтайлармен құрастырып қиылысқан тұстарын мықтап буып отырған.  
Ағаш өңдеудің көркемдік үлгілерін соңғы жылдары Берел қорымынан археологиялық ескерткіш ретінде археологтар тапты.  Бұндай жерлеу дәстүріне байланысты, бақилық болған көсемдерді ат әбзелдері, сулықтары, ілдіргілері бірге көмілген. Қорымда табылған ағаш бұйымдарынан ою өнерінің бірнеше әдіс тәсілдерін аңғаруға болады. Тұтастай ағаш кеспелтектен жануарлардың бейнесі тұрғысында бедерленіп, ағаш бетіне белгілі бір сюжетпен орындалған композицияны көруге болады. Грифондар, бүркіттер және айқасу сәттері, дене бөлшектерінің қимыл қозғалысы өте дәлдікпен бедерленген.  
 Дамыған орта ғасырларда (ХІ-ХҮ ғғ) ағаш ұқсату, ою өнері Қазақстан жерінде әрі қаарй дами түсті. Оймыштардың жаңа түрлері қооданысқа ие болды. Ортағасырларда ағаштан түйін түю өнерінң сәулет өнерімен қабаттаса дамыған тамаша үлгілерінң қатарына Қожа Ахмет Иасауи ғимаратының оймышты есіктері мен Арыстанбаб мазарының бағаналары мысал бола алады  
Орта ғасырлардың соңында (ХҮ-ХҮІІІ ғғ.басы) Қазақстан территориясында ағаш ұқсату мен ою өнерінің жаңа қарқынмен дами түсуіне, қатты өткір темір құралдардың кеңінен пайда болуы ықпал етті. Тұрақтылыққа лайықтап көп қанатты киіз үйдің бірнеше түрлері қолданылды. Қазақтың эпостық жырларында, кеше өмірден өткен бабалардың қыздарына арнайы шеберді жалдап жасатқан «күйме», «отау үйлері», «үй жиһаздары» осыған дәлел бола алады. Көшпенділер ағаш бұйымдарына деген сұраныстарын «қала ұстаханалары» мен 
«дүкендерінен» тапты.  
Ағаш ою және ұқсату өнері Қазақстанның барлық аймағында өзіндік бір ерекшелікпен қалыптасып дамыды. Ағаш түріне бай өлке болып табылатын Оңтүстік, Шығыс, Солтүстік аймақтарда кеңінен қолданыс тапты. Оңтүстік-Шығыс өңірде «Керейден ұл туса, ағашқа күн туады», - деген мақал сақталған.  
 Ағаштан бұйымдар жасау үшін, ең алдымен ағашты әрлеу әдісі орын алады. Ол бойынша ағашты қажетсіз бұтақтардан тазалайды да, ойық жерлері болса бітеп тастайды. Содан соң ағашқа арналған арнайы лакты мақтамен немесе жүнмен жағады. Қолмен ағаш әрлеу көп еңбек сіңіруді қажет етеді. Әдетте, әрлеу үздіксіз үйкеу арқылы жүргзледі. Ағаштарды әрлеуге аранлған лакты күйдірілген ыстық май мен пісте ағашы шайырырын араластырып дайындайды. Ағаш бұйымдарды бояуға ультрамин және киновар бояулары, ал желімдеу үшін осы бояуларға жұмыртқаның ағын қоюланғанша араластырады. 
 Ағаштан жасалған бұйымдар төзімді, жеңіл, әрі күнделікті тұрмыстіршілікте қолдануға ыңғайлы болды. Ағаштан тұрмыстық заттарды жасаумен «ағашшылар» немесе «ағаш ұстасы» айналысты. Олар ағаштан жасалған тұрмыстық затардың беттеріне ою ойып, өрнек салып әсемдеді. Мысалы, ожау сияқты заттарға оюлар тік ойылып салынып, кейбірі үшкілденіп жатық салынды. Өсімдік тектес көп шиырлы өрнектер тақтай бетіне жұқаланып түсіріліп, мәнердің сыртқы сызықтары ғана қалыңырақ ойылды.  
 ХІХ ғ.екінші жартысы мен ХХ ғ.басында қазақтар арсында кең тараған ағаштан жасалған жиһаздардың бірі – төсек ағаш. Ол «төсағаш», «кереует» деп те аталды.  
Ағаш төсек-жатып тынығуға арналған жайлы жиһаз. Ел арасында “төсек ағаш “, “ төс ағаш ”, “ кереует”, ал кейбір көркемдік ерекшеліктеріне қарай сырлы “төсек ”, “күмістелген төсек ”, “сүйектелген төсек ”, “оюлы төсек” деп аталады. Қайқылау келген екі басы жатуға ыңғайлы жалпақ арқалығымен бірге бөлек дайындалып, төрт аяғы сүйек, күміс, әр түрлі тастар, көксауыр былғары, қызғылт, күрең, сары, жасыл, қоңыр бояулармен өте әсем көркемделетін екі бетімен тұтасады. Қақ ағаштың түзу тақтайларынан қүрастырлады. Оған көрпе-төсек те жинайды. 
 Төсекағаштың көне түрінің бірі екі басы тым шалқақ және жайдақ болады, төрт аяғы ішке қарай кіріңкі ні тік болады. Ал енді бірі - бастары тым шалқақ алты немесе сегіз аяқты төсек ағаштар, үшінші түрі – Омбы және Павлодар төңірегінде кездесетін бір жақ басы тым шалқақ, аяқ жағында мүлдем сүйеніші болмайтын кушетка тәрізденген төсектер; төртінші түрі тіп-тік төрт аяғы және екі басы әлдеқайда қысқа болумен бірге сәл ғана шалқақтанып барып жоғарғы жағы имектеу келсе, енді бір түрі – бастары түзу ағаштан жасалып, сәл ғана шалқақ орналасатын төсектер. Төсекағаштың алтыншы түрі – төрт аяқты, үсті жазық екі басында бір сүйемдей ғана тік орнатылған сүйеніші бар төсек ағаш. Жетінші түрі – орыс үлгісімен жасалған төсек ағаштар. 
 Қазақстанның батыс өңірінде қазақ ұсталары жастық ағаштар жасаған. Құс жастықтың астынан төсейтін жастық ағаштарды, көбіне қыздарына арнап, жасау ретінде де жасатқан. Сондықтан олардың сыртын түгелдей, сүйеншінің ішкі жағын оюлап, сырлап көркемдейді.  
 Жүкаяқ-қажетті үй жиһаздарының бірі. Қысы-жазы бірдей, кйіз үйде болсын, жер үйде болсын іргеде үйіліп жататын жүк атаулыныңбәрі аласа жүкаяқтарға жиналады. Жүкаяқ ылғи ағаштан жасалады.оның ұзындығы90-130см, биіктігі-25-30см, ені-45-50см   шамасында болады. Жүкаяқтың бет жағы көркемделеді. Бірде оның бетіне әр түрлі сүйек әшекейлер ойыстырылып, күміс бүркеншікті шегелермен шегеленеді, оюда ойылады немесе түрлі-түсті бояулармен де өрнектклетін түрлеріде болған.  Әр түрлі уақ-түйек бұйымдар сақтау үшін үлкенді-кішілі қол сандық, әбдіре және жағлан пайдаланған. 
  Жағлан-сандықтың көне түрі. Бұл әбдіре сандық сияқты үлкен емес. Оның ұзындығы-60-70см, ені мен биіктігі-30-35см. шамасында. Жағланның негізгі жұқа тақтайлардан құрастырылып, сырты түгелдей қалың былғарымен қапталады, тек бет жағы ғана әр түрлі әдіспен көркемделеді. 
     Жағлан бетінің дәл ортасынан дөңгелек, екі шетінен жапырақ тәрізді дөңес көздер көксауыр былғарыдан ойыстырылады. Төрт бұрышындағы дөңгелек жұлдыз тәрізденіп бастырылған өрнектің ортасыда күміс көздер болады. 
 Адалбақан – үй жиһазы. Ол киім ілетін бұтақшалы бақан. Адалбақан ағаштан, кейде темірден де арнайы жасалып, алтын, күміс жалатылды. Әдетте, адалбақан киіз үйдің ерлер бөлігінде орын алып, киім ілінді. Ол халық ұғымында қасиетті, таза мүлік болып есептелді. Содан болу керек, бойжеткен қыздардың бойтұмары, сүйген жігітінің хаттары да осы адалбақанға ілініп қойылды. Ал бақан – киіз үйде ас-су сақтау үшін қоршалған өреше шидің бір басын сүйейтін ашалы қада. Жоғарғы басы уыққа тіреліп, оның бойына азық-түлік, ыдыс ілінетін арнайы бұтақшалары болды. 
 Асадал – халқымыздың күнделікті тұрмысындағы үй жиһаздарының бірі. Асадал сөзінің мағынасы – «ас адал» сөзінен шыққан. Сондықтан да ас-суды, ыдыс-аяқтарды салу үшін ағаштан жасалып, ою-өрнек ойылып, кейде сүйектеліп те бүгінгі күндегі шкаф түрінде жасалған тұрмыстық бұйым.  
 Кебеже – азық-түлік сақтауға пайдаланған. Қазақ халқы ежелден азық-түлік сақтау үшін кебежені пайдаланған, әрі ол кең тараған. Кебеже – кімге де болса да қажетті бұйымның бірі. Сондықтан да ағаш ұсталары, оны тапсырыссыз-ақ жасап, сата білген. Орта есеппен кебеженің ұзындығы – 70-90 см, биіктігі – 40-50, ал ені 40-45 см. көлемінде жасалған. Кебеженің төрт қабырғасы, тұбі мен қақпағы төрт қырлы төртқазық арқылы біріктіріледі. Мұның тек бет жағын ғана әсемдейді, ал артқы беті мен екі жанын кейде қызыл, жасыл бояулармен бояп қойған. Кебеженің бетін түгелдей ойып жасайды, кейде оны боялмаған түрі де кездеседі. 
 Қымыз үшін арнайы ағаш ыдыстар да болды. Олар тегене, ожау, сапты аяқ, тостаған, күбі, піспек т.б. болды. 
 Тегене - үлкен дөңгелек, шұңғыл ыдыс. Сабадағы қымыз осы ыдысқа құйылады. Оның сыйымдылығы 10-15 л.-ге дейін болады. Ол құйылғын қымызды сапырып отыруға ыңғайлы. Әдетте, тегенелердің іші-сырты мұқият өңделіп, сыртына ою-өрнек ойылады. Кейбір тегенелердің қақпағы ағаштан жасалып, күміс әшекейлермен көркемделеді. 
 Тегенеге құйылған қымызды сапырып, кеселерге құю үшін ағаш ожау қолданылады. Ол қымыз ожау деп те аталды.Қазақтар арасында қымыз сапыратын ожаудың екі түрі кең тарады: оның бірі – ұзын сапты ағаш ожау. Мұндай ожаудың сабын сүйектеп, күмістеп, оюлап безендірді. Кейбіріне ілгек салынып, енді бірінің басына аттың басы бейнеленді. Ал қысқа сапты ожау Солтүстік, Солтүстік Шығыс Қазақстан өңірлерінде кездеседі. Ожаулардың қай түрі болмасын олар мұқият өңделіп, сырт пішіні әркелкі жасалды. 
 Жайпақ табақтар – ағаш шеберлері жасайтын, ет тартатын ыдыс. Шұңғыл астаулар сопақталып та шабылады. Бұл ыдыс-аяқтарды жасауға арнайы қайың кесінділері мен бездерін нобайлап шауып, көлеңкеде кептіреді. Содан кейін тұзды суға қайнатып алып, тағы да көлеңкеде дегдітіп алып, асықпай шауып, ұғып өңдеуге кіріседі. Шеберлердің айтуынша, тұзды суға қайнату арқылы пісіріліп жасалған ыдыстар ыстықсуыққа төзімді және оңайлықпен жарылмайды. 
 Кесеқап – кесе сынып қалмауы үшін ағаштан өңделіп, түрлі-түсті ою-өрнекпен безендіріліп, боялып жасалған бұйым. 
 Бәлек – ағаштан жасалып, әр түрлі әшекейленген бұйым. Бұл кір жуу үшін пайдаланылды.  
 Саптыаяқ – сусын құйып ішуге арналған ыдыс. Оны қайыңнан, қызыл қайыңнан да ойып жасайды. 
 Шаруашылыққа қатысты бұйымдардың да ағаштан жасалған түрлері болды. Олар: сірге, мұрындық, тағанақ, ыңыршақ және балар ері – ашамай т.б. 
 Сірге – бұзаудың, құлынның, ботаның тұмсығына енелерін еміп қоймау үшін кигізілетін құрал. Сірге кигізілген төлдерді еенсімен бірге өріске жіберуге де болады. Сіргені ағытар кезде де ел арасында «сірге жияр» рәсімі болған. Бұл үшін күзге қарай шөп буыны қатқан кезде бие ағытылып, бұзаудан сірге алынар шақта жайылған дастарқан дәмін «сірге жияр» деп атайды. Әдетте жаз ортасы ауа бұзаудың танауына сірге салып, енесімен бірге өріске жібереді. Сірге бұзаудың да, сиырдың да еркін жайылып семіруі үшін пайдалы. 
 Күзде ауыл балалары семіз бұзауға шалма тастап, сіргесін алып, құлыннан ноқта сыпырып, оны науқанға айналдырған. Бұл күнге арнайы ет асылып, бірнеше күн бойы жиналған «сірге жияр» қымызы ішіліп, үлкен адамдар мал бастың амандығына бата беріп, тілектер айтқан. Тілек бата үстінде маңдайға біткен малға ен салынып, сол малға мұрагер болар ұрпаққа бәсіре тай да аталған.  
 Мұрындық – түйенің, өгіздің екі танауы арасындағы мұрын шеміршегін тесіп, көлденең өткізіп қоятын жіңішке таяқша. Оны қатты ағаштан, көбінесе тобылғыдан жасайды. Мұрындыққа бұйда байлап, сол арқылы көлікті оңға, солға бұрып жетектейді. Мұрындық салынған мал біраздан соң салт мінуге, көлік ретінде де пайдалануға тез үйренеді.  Тағанақ – түйеге жүк артуға пайдаланатын зат. Жүкті бір жағына ауып кетпеу үшін арқанды тағанақпен мықтап бұрап, ілмегіне екінші арқанды іліп отырып айқастырып байлайды. Бір түйеге артқан жүкке 4-6, кейде 8 – 10 тағанақ пайдаланылады. Ол тиелген жүктің көптігіне де байланысты. 
 Ыңыршақ - өгіздің үстіне жүк тиегенде салады. Оны өгізге ертоқым орнына салады да үстіне көрпе салып отыра береді. 
 Ашамай – қазақ шеберлері ұл балаға арнап ашамай ер жасаған. Әдетте, ұл баланы 3-4 жасынан бастап атқа мінуге үйреткен. Ашамай ер аса күрделі болмаған. Ердің алдыңғы қасы мен артқы қасы екі айыр, биік етіп жасалған және екі ұшында тесігі болған. Баланы ерге отырғызғанда сол тесіктен таяқша өткізіп, ат үстіндегі баланы мықтап ұстатып, аяғын үзеңгі қапқа кигізеді. 
Ағаш және ағаш бұйымдардың наным-сенімде алар орны ерекше. Бағзы замандардан-ақ адам баласы ағаштың қасиетін жоғары бағалаған. Дүние жүзінің көптеген халықтары ағашты киелі санап, ағашқа табынған. Қалай болғанда да ағаштың қасиеттілігі қай халықта болмасын өзіндік маңызы бар. Бірі ағаштың киесі бар десе, енді бірі сол ағаштарды кие тұтып, оны ем ретінде де тұтыну ұрпақтан ұрпаққа жалғасуда.  
Ешқандай тіршілік белгісі жоқ сусыз жерлерде өз бетінше жайқалып өсіп тұрған ағаштарға «киелі» деп табынған. Ондай ағаштарда қасиет бар деген сеніммен мал сойып, құрбандық шалып, бастарына түнейтін болған. Оның тағы бір себебі оның жаны (әруағы) өмір ағашымен бііргіп өмір сүріп жатыр, деген ұғымды қалыптастырды. Сондықтан әулие ағаштардың басына түнеп, құрбандық шалуға келгендер, бойларындағы кеселдерінен құтылу үшін түрлі тілектер тілеген. Ол кейін де жалғасып отырған. Бірақ әуелгі сенім көнере келе, о дүниеде де осындай ағаштың саясында жатсын деген түсінікпен қайтыс болған адамдардың басына ағаш егетін болған.  
Осыдан барып ерте кезден-ақ адамзат санасында экологиялық тепе теңдікті сақтауға ұмтылушылық, табиғатты аялау, қорғау сияқты ізгі ниет болғандығын байқаймыз. 
 
         Қазақтың сүйек және мүйіз ұқсату өнері 
Қазақтың сүйек ұқсату өнері туралы жан жақты этнографиялық мәліметтер бізге Д.Шоқпарұлының «Қазақтың қолданбалы өнері» және «Сүйектерге жан бітсе» деп аталатын еңбегі бойынша белгілі. Сондықтан қазақтың материалдық мәдениетіндегі жалпы сүйектің этнографиялық мәні туралы мағлұматтар Д.Шоқпарұлының еңбегі негізінде құрастырылды. Қазақтың сүйек ұқсату өнерін айтпас бұрын, ең алдымен сүйек атауына және сүйек сөзінің шығу төркініне де мән берген жөн.  
Сүйектің өзіндік болмыс бітімі әдет-ғұрып, салт-дәстүрлерде, қолөнерде, халықтық емдеу тәсілдерінде және ұлттық ойындарда даралануы табиғат пен халық (этнос) арасындағы заңдылық. Сүйектің этнографиялық мәнінен біз халқымыздың бай ой дүниетанымын, білгірлігі мен ілімін, ой-санасын, сондай-ақ халық шеберлігін аңғарамыз.  
Сүйекке қатысты атау, түсінік, ұғымдар ең алдымен жан жануарлар мен хайуанаттар сүйегі және адам қаңқасы екендігімен ескеріле отырып, сүйекке қатысты өлшемдердің де қазақ дүниетанымында бар екендігі, оның бүгінгі өмір тұрмысында да рухани мәдениетіміздің бір қыры екендігін естен шығармауымыз керек. Сондай-ақ сүйек атауы рудың, жалпы тектің шыққандығымен түсіндіріліп, ол барлық түркі халықтарына ортақ екендігі аңғарылады. Осыған байланысты қазақ баласы бір бірімен жөн сұрасқанда «сүйегің кім?» деген. Әдетте қазақ ұғымында тайпа, ел, ру жақындастық түсініктерін де «сүйек», «сүйектес», «бір сүйектен» деген атаулармен айтқан. Мұндай жақындастық, туыстық қарым қатынастағы түсінік басқа түркі халықтарында да кездесетіндігін ғылыми зерттеулер айғақтайды. Мәселен, бұл туралы зерттеуші этнограф Д.Ескекбаевтың зерттеуінде де жан-жақты қарастырылған.  
Алтай, тува тілінде де тайпа, халық ұғымы – тұтастай «сүйек» деп аталады.  
Қазақи салт – дәстүрде сүйек сакральды күшке баланып, рухани дүниенің көрінісі саналды. Жан жануарлардың дене бөліктері саналған сүйек атауларының да әрбір салт дәстүрде өзіндік қызметі болды.  
Кейбір сүйек бұйымдар осы уақытқа дейін өзінің архаикалық ерекше нанымдық мәнін жоғалтпай келеді. Ата-бабадан келіп жеткен нанымсенімдер жүйесінде мал мен жануарлардың жекеленген сүйек бөліктері қорғау, желеп-жебеу күштеріне ие. Нанымдық ғұрыпта жан-
жануарлардың бас сүйегі, мүйізі, тырнағы, тұяғы, сирағы, жауырыны, қары жілігі, мойын омыртқасы, тарамысы қолданылды. Олардың кейбірі бойтұмар ретінде де тағылды.  
Сүйектен ойып өрнек салушылар «сүйекші», «шебер» аталды. Сүйекпен ағаш бұйымдардың бетін, аттың ер-тұрманын, әбзелдерін, сондай-ақ музыкалық аспаптардың бетін безендірді 
Қазақта сүйекті қадірлеу, қастерлеу салты ерте замандардан қалыптасқан. Сондықтан бақи дүниеге сапар шеккен адамның мәйітін туған жеріне, кіндік қаны тамған жерге әкеліп жерлегенді жөн көрген.  
Сол сияқты бұрынғы қариялар жөн сұрасқанда бір – бірінен «сүйегің кім?» - деп сұраған. 
Көңіл жақын, жекжат адамдар кейінгі ұрпақ суысып кетпесін деп, бір – бірімен қыз алысып, қыз беріп отырған. Оны «сүйек жаңғырту» деп атаған. 
Қаза болған адамның мәйітін жер – бесікке тапсырар алдында жаназасын шығармай тұрып, тазалап жуындырады. Осы рәсімді «арулау» деп атайды. Оны марқұмның тірі кезінде бірге жүріп, біте қайнасқан жақын жолдас – жобалары, құрбы – құрдастары атқарады. Осыны «сүйекке түсу» деп атайды. 
Кімде – кім ерсі, оғаш қылығымен көзге түсіп, жұртын ұятқа қалдырса, ондайды «сүйекке таңба салды» дейді. 
Тұғырынан таймаған, қайратты, ширақ адамдарды «сүйегі асыл екен» дейді. 
Әдет, салт, ғұрып, наным, сенімдерден «Жауға қойыңды қалдырсаң да сойыңды қалдырма», «Су сүзілмейді, сүйек үзілмейді», «Сөз сүйектен өтеді, таяқ еттен өтеді» деген сөз мәйегі – мәтелдер де туған. 
Қазақ үрдісінде өлшем бірлігі ретінде адамның өз сүйегі алынған: Бой – кісі бойы;  
Құлаш - әркімнің құлашы өз бойына тең;  
Құшақ – периметрі кісі бойына тең шеңбер; 
Жарты құшақ (құлаш) – кісі бойының 2:1 – тең өлшем; 
Адым – жарым құлашқа тең; 
Жарты адым – бойдың 4:1 – не тең өлшем; 
Қолтық – қолдың басы мен қолтықтың аралығы; 
Шынтақ – қолдың басы мен шынтақтың арасындағы қашықтық; Білем – ортаңғы саусақтың ұшы мен қолдың бірінші буынының арасындағы қашықтық;  
Кере қарыс – бас бармақтың ұшы мен кішкене саусақтың ұшын кергендегі ара қашықтық; 
Қарыс - бас бармақ пен төртінші саусақты кергендегі ара қашықтық; Сүйем – бас бармақтың ұшы мен сұқ саусақтың ұшын кергендегі ара қашықтық; 
Сынық сүйем – бас бармақтың ұшы мен сұқ саусақты екінші буынынан бүгіп, кергендегі ара қашықтық; 
Елі – бір саусақтың қалындығы, бір еліге тең, екі саусақ – екі елі, үш саусақ – үш елі, төрт саусақ – төрт елі; 
Табан немесе табан елі – төрт саусақ пен басбармақты біріктіре ұстағандағы қалындық 
Тұтам – жұмыр затты тұтамдап қысып ұстағандағы қалыңдық 
Табан – аяқтың өкшесі мен бас бармағының арасы 
Шымшым – ұсақ затты басбармақ пен сұқ саусақтың арасына қысып алғандағы сиымдылық өлшемі 
Қосуыс – қос қолдың алақанын біріктіре қобылай ұстағандағы сиымдылық өлшемі 
Уыс – қолдың алақанын қобылай ұстағандағы сиымдылық өлшемі 
 
Тереңдік өлшемдері: Кісі бойы, белуар, тізе, тобық 
Мал тұрқымен өлшенетін өлшемдер: Ат құлағы, ат бауыры, аттың тізесі, ат шашасы, ат тұяғы деп аталған 
Қазақ ұғымындағы басқа да өлшемдер: арқан бойы, найза бойы, құрық бойы, қамшы сабы, таяқ тастам т.б. өлшемдер 
Сүйектен жасалған бұйымдар. Көне дәуірде сүйек және мүйіз бұйымдары кеңінен қолданылды. Темір өндірісінің дамуына байланысты сүйек бұйымдары ығысып, қару-жарақ бөліктері, ауыл шаруашылық құралдары, тұрмыстық бұйымдар жезден, қоладан, темірден жасалды. Осы орайда сүйек және мүйіз бұйымдарының қолданыс аясы тарылғанымен, сүйек өңдеу және ағаш, темір бұйымдарын сүйектеу өнері дамыды. 
Сүйек ұқсату өнерінің тамыры өте тереңде жатыр. Сүйек бұйымдар мен сүйектеу өнерінің даму эволюциясы туралы сөз еткенде ең алдымен тас дәуірінен бастаймыз. Мәселен, орта тас дәуірі – мезолит кезеңінің ең басты өнертабысы – садақ. Шынына келгенде ол адам баласына жоғарғы палеолитте ақ мәлім болған. Бірақ оның кең таралуы жеке аң аулауға көшуге байланысты қажет болды. Қазақстан аумағында қола дәуірі қоныстарының көп екені мәлім. Оларға жүргізілген археологиялық қазба жұмыстары, сол дәуір тайпаларының қолөнер кәсіпшілігінде сүйек бұйымдардың болғандығын және тұрмыста сүйек заттар да қолданылғанын анықтайды. Ерте темір дәуірінде де сүйек бұйымдар да өз жемісін тапты  
 Қазақ қолөнерінде сүйек пен мүйіз өңдеу ісі өз алдына жеке кәсіп ретінде бөлінбеген. Ертеректен сүйектен кейбір еңбек құралдары мен қару жарақ бөлшектерін жасаған. Ағаштан жасалатын үй жиһаздары мен ыдыс аяқтар сияқты тұрмыстық бұйымдарды, атап айтқанда кебеже, асадал, адалбақан, төсекағаш және ожау, тегене, тостаған сияқты ыдыстарды көркемдеу үшін мал сүйегін кеңінен пайдаланған.  
Қазақ шеберлері музыка аспаптарын әзірлегенде, оларды әшекейлеп безендіру үшін мүйіз бен сүйекті кеңінен қолданған.   
Малдың, жабайы аңдардың сүйегі мен мүйізінен әр түрлі сәнді әшекей бұйымдар жасаған.  
Еліміздің кейбір шеберлері мал мен аңның сүйегін әдемілеп өңдеумен қатар құс пен балықтың да сүйегін өңдеп, одан неше түрлі гүл, түйреуіш, шыбын, жарқырауық қоңыз бейнесін жасап, өте ұсақ әдемі өрнекті суреттер салып жүр. Сондай-ақ малдың, аңның ірі сүйектерін бұрандалап, топсалап құрастыру әдісімен өте үлкен көлемді мүліктер де жасалады. Ал сүйектен жасалған қобдишаларды сәнді таяқ, қамшының сабы, айна қойғыш пен тоғызқұмалақ тақталары т.б. заттарды өте жиі кездестіруге болады.  
Сүйекті жону, өрнектеу, шегелеу, сүйекке күміс қақтау сияқты жұмыстар өте нәзік болумен қатар аса шеберлікті талап етеді. Көшпелі қазақ аулының шеерлері ағаштан көшіп-қонуға ыңғайлы кебеже, жүк аяқ, кереует, асадал, адал бақан, аяқ-табақ, шомбал, сияқты заттар жасаумен қатар, малдың бүкіл сүмесін де (тұлабойы және одан шығатын өнімдері) қажетке жарататын келді. Малдың етін, сүтін, майын, тамаққа терісімен жүнін киім-кешек, киім сырмаққа жаратса, тезегін отынға, сүйегін мен мүйізін зергерлік өнеріне негізгі материал ретінде пайдаланады. Сүйекті ағашқа ұрып қақтау, және оның бетіне күміс жабыстыру әдісі мен ұқсатты. Ысқыш тобыршық, шөміш сап, ұршық бас, шүмек, қағаз кескіш, қармақты біз сияқты заттар сүйектен жасалады. Әсіресе семіз жас малдың қайнатылмаған сүйегі оюға, өрнектеуге өте қолайлы. Семіз малдың сүйегі май сіңген сарғыштау, кесуге де, ақ сары түсті әдемі өң беруге де қолайлы. Семіз, жас малдың сүйегі кеуіп шатынамайды, өңі де бұзылмайды, ұзақ сақталады.  
 Сүйек ұқсатушы зергерлер, әсіресе түйе мен жылқы сүйегін қадірлейді. Оның себебі бұлардың сүйегінде қара кемік болмайды және олар ұзақ сақталған сайын сарғыш тартып түр ажарлана түседі. Ол ожаудың сабы, тегене, табақ, піспек сияқты заттарға сиыр сүйегі де жарайды.  
 Сүйекті ағартып немесе сарғылт мөлдір түсті етіп өңдеуге болады. Сүйекті аппақ қардай ету үшін оны қайнатып, ыстық қоламтаға көміп кептіреді, ал сарғылт түске келтіру үшін май жағып, шөптің түтініне ұстайды. Сүйек ұқсатушы шеберлер жылан тіл пышқы, әр түрлі түрпілі егеулер шапашот, асыл ыңғыру, қайқы пышақ, үскі, майда шарық түрпі қағаз сияқтыларды қолданады. Бұлармен іс істеу үстінде ең бір шартты талап – асықпай, әр қашан да бір қалыпты салмақпен жеңіл ұрғылау және сүйектің бетін үнемі тазартып алып, мұхият қарап отыру. Сүйек ісіне арналған аспаптар әр қашан өткір және асыл металдардан істеледі. Сүйекті шауып өңдеген кезде аздап ыстық су құйып отырса сүйек шытынамайды.  
Сүйектен жасалған бұйымдар өздерінің шығу тегін сонау ерте дәуірден бастағанымен, ол бүгінде қолданыстан шығып қалған. Десек те сондай сүйек бұйымдарының бірқатарын қазақ қолөнер шебері, әрі этнограф Д.Шоқпарұлының мәліметтері бойынша тарқатсақ: ұста, зергерлер көріктің көмейіне көмір салуға, ыстық шоқты көсіп алуға, күл шығаруға арнайы малдың жауырын сүйегінен жасалған қалақты қож немесе қожы, қазбай деп атаса, ірі қараның қос жауырынан жасалған бұйымды ескек деген. Ал қойдың, ешкінің кәрі жілігінің құрығынан әзірленеген бұйым тоқубіз, қойдың, ешкінің асық жілігінен жасалған шүмек, сонымен бірге ұршықбас, жебе, сүңгі, түтік сияқты бұйымдарды пайдаланған. 
Сүйектен жасалған бұйымдардың кейбірі болмаса, бүгінде сүйек бұйымдар қолданыстан шығып қалған. Олар тек музей қорларында ғана сақтаулы.  
Дегенмен де, сүйек бұйымдарының бірқатарына Д.Шоқпарұлының мәліметтері негізінде тоқталып өтсек: 
Қож, қожы, қазбай – ұста, зергерлер көріктің көмейіне көмір салуға, ыстық шоқты көсіп алуға, күл шығаруға арнайы малдың жауырын сүйегінен жасалған қалақты қож немесе қожы, қазбай деп те атайды. Металл қаңылтырдан жасалса, ол қалақ деп аталады. Ағаштан жасалған қалақты диірменнің шанағындағы ұнды қапқа салу үшін қолданған. Қожыны әзірлеу үшін жауырынның ортасындағы ұзына бойы созылып жатқан қыр сүйекті шауып тастап, іліп қою үшін бас жағына қайыстан бүлдірге таққан. 
Ертеде жауырынмен бал ашқан. Сондай-апқ ірі қараның, жылқының жауырыны әріп жауға арналған тақта ролін де атқарған. 
Аттарақ. Жылқы малын жоғары бағалаған қазақ оны баптап, күтетін құрал-жабдыққа да назар аударды. Бапкерлер бәйгеге қосар сәйгүлігіне жабу жауып, ащы терін алған соң суытып қояды. Теріден бөлінген тұз жылқы түгіне жабысып, сор болып кеуіп қалады. Осы сорды үгіп түсіру үшін сүйектен әзірленген арнаулы тарақты пайдаланады. Оны аттарақ деп атайды. Мұндай тарақты жасау үшін жіліншік сүйекті қақ жарып, ағаштың аша бұтағына шегелейді. Қырлы қапталына бедерлеп егеумен тіс, жүз салады. Тарақ жүзінің тереңдігі пышақ сыртындай, яғни 3-5 ммдей болады. 
Ертеде шеберлер сүйектен шаш тарақ та жасаған, пышақ та саптаған, түрлі бұйымның саптарын сүйекпен безендірген. Әсіресе плдің азу сүйегінен жасалған бұйымдар жоғары бағаланған. Қазақта «пышағыңның жүзі қайдан болса онан болсын, сабы дендан болсын», - деген сөз бар. «Дандан» деп піл сүйегін атаған. 
Ескек - теңіз, көл жағасында тұратын қазақтар үшін бірден бір бұйым. Ол ірі қараның қос жауырынан жасалған. Ол үшін үстіңгі қырын алып тастап, доғал басын жуандығы бір тұтам жеңіл, қатты ағаштың екі басына шығыршық арқылы бекітеді. 
Сояу, сүйрік – сүйектен жасалған инені атайды. Ол инемен қап, қанар қаптардың аузын тігетін болған. Қамыс, қоғаның жаңадан шығып келе жатқан өркенін де сояу, сүйрік деп атаған. Аппақ, жұмыр сүйектен әзірленген ине - сояу сол қамыс сүйрігіне қатты ұқсайды. Тіліміздегі «саусақтары сүйріктей» немесе «тырнақтары сояудай» деген сөз тіркестері осыдан қалса керек. 
Сыдырғыш - өрімшілер таспа тілгенде оны біркелкі етіп сыдыру үшін қатты ағаштан немесе мүйізден әзірлеген бұйымды пайдаланған. Мұны ірі қараның жіліншігінен жасаған. 
Тоқубіз – қойдың, ешкінің кәрі жілігінің құрығынан әзірленеді. Кейде оны кәрі жіліктің «шыбығы», «қамшысы» деп атайды. Кәріжіліктің жанына жабыса біткен осы жанама сүйекті таза мүжіп, қырнап тазалап алған соң үшкір жағын егеумен егеп, ілдіргі жасайды. Мұндай бізбен иірілген жіптен қолғап, шұлық, шәлі, мойынорағыш т.б. киім кешек тоқыған.  
Батырғы – ірі қараның жіліншік сүйегін жара тіліп, ұзындығы бір сүйем, бір ұшын сүйір, әрі қайқылау етіп егелген бұйым. Онымен былғары, торсық, көнек сияқты заттарға батырып ою-өрнек салған. 
Инелік – ірі қараның жіліншік сүйегін жарып,  жұқартып егеп, бір басын доғалдау етіп, жұмырлап алған. Содан кейін екінші ұшын тілшік қалдыра инелік жасаған. Одан балықшылар ау тоқыған 
Шүмек – қойдың, ешкінің асық жілігінен жасалған бұйым. Ол үшін жіліктің асық орналасқан басын тұйық күйінде қалдырып, қырларын егеп жұмырлап алады. Содан кейін екінші басын жіліктің жуандайтын тұсын пышықпен кесіп, қырларын еегп, тазалап, біраз уақыт майға қайнатып пайдаланатын болған. 
Ұршықбас – ұршықтың басын ағаштан әзірлеген Иірілетін жіптің ыңғайына қарай оны кейде тастан да жасаған. Сол сияқты ірі қараның ортан жілігінің жамбас ұясына кіріп тұратын жұмыр басын кесіп алып, ұршыққа бас әзірлеген.  
Зымырауық – қойдың ортан жілігінің жамбас ұясына кіретін жұмыр басын қиып алып, ортасын тесілген балалар ойыншығы.Сол тесікке емен, тобылғы сияқты қатты ағаштың төменгі жағын үшкірлеп енгізіп, тегіс тақтаның үстіне қойып, шиырса, ол көп уақытқа дейін тоқтамай айналып тұрады.  
Зырылдауық – қойдың бақайшық сүйегінен жасалған балаларға арналған ойыншық түрі. Ол үшін бақайшықты қырнап тазалап ортасынан екі жерден тесіп, оған жіп өткізеді. Содан соң сол жіптен ұстап, бір бағытқа қарай әбден ширатады. Оны кейін қарай босатып жібергенде бау ырғағымен әрі-бері айналып зырылдаған дыбыс шығарады.  
Бақайшық, қызыласық сияқты сүйектер де дойбы тасы ролін атқарған. Мәселен, қызыласық жай тас болса, бақайшық би ролін жүрген. 
Жебе, сүңгі – жаугершілік заманда металдың орнына сүйектен жебе ұшын жасап бекіткен. Жебенің адырнаға тірейтін жағына қозының жауырынын да бекіткен. Содан ол қозы жауырын аталған. 
Сойшаңғы – жылқының жіліншік сүйегін екі жарып жасалған шаңғы. Киізден басылған аяқ киімге таңып алып, мұз үстіне сырғанауға болады. Сойшаңғы жасау үшін, жіліншік сүйекті арамен тіліп, екі басын қайқайта егейді. Оның алды артынан тесіп, алдыңғы тесіктен ұзындығы бір құлаштай қайыс өткізеді. Оны мұрындық деп атайды. Ал артқы тесіктен кішкентай ғана тұйық бау тағылады. Оны өкшелік деп атайды.  
Түтік – ұзын сирақты құстардың жіліншігінен құсбегілер бүркіттің аузына су құятын түтік жасаған. 
Кейбір сүйек бұйымдар және мүйіздер осы уақытқа дейін өзінің архаикалық ерекше нанымдық мәнін жоғалтпай келеді. Ата-бабадан келіп жеткен наным-сенімдер жүйесінде мал мен жануарлардың жекеленген сүйек бөліктері қорғау, желеп-жебеу күштеріне ие. Нанымдық ғұрыпта жан-жануарлардың бас сүйегі, мүйізі, тырнағы, тұяғы, сирағы, жауырыны, қары жілігі, мойын омыртқасы, тарамысы қолданылды. Олардың кейбірі бойтұмар ретінде де тағылды. 
Әдетте, бөкендердің мүйізінен қару-жарақ түрлерін, олардың саптарын жасағандығы туралы Ш.Уәлиханов жазып қалдырған. Мүйіздер қанжар, сапы сияқты қару түрлерінің, пышақ және қамшылардың саптарын жасауға қолданылды. Ал қой мүйізі насыбай салатын құрал шақша ретінде пайдаланылды. Оны да өзіндік эстетикалық талғаммен оюөрнекпен оюлап, әсемдік сипатта жасады 
Сүйекке қатысты наным-сенімдер. Кейбір сүйек бұйымдар осы уақытқа дейін өзінің архаикалық ерекше нанымдық мәнін жоғалтпай келеді. Ата-бабадан келіп жеткен наным-сенімдер жүйесінде мал мен жануарлардың жекеленген сүйек бөліктері қорғау, желеп-жебеу күштеріне ие. Нанымдық ғұрыпта жан-жануарлардың бас сүйегі, мүйізі, тырнағы, тұяғы, сирағы, жауырыны, қары жілігі, мойын омыртқасы, тарамысы қолданылды. Олардың кейбірі бойтұмар ретінде де тағылды. 
Қазақ мал сүйегін өте қатты қастерлеген. Көшкенде де сүйек-саяқты қалдырмай көміп кететін болған.  
Мал еті мен жіліктеріне қатысты дәстүрлі қағидалар негізі олардың табиғи құнарлығын ескеруден шыққан. Мал еті мен жіліктерін үлестіру үрдісі адамдардың әлеуметтік орнын, жас және жыныс болмысын айғақтап берді. Осыған орай қалыптасқан ұстанымдар, жора-жосындар дәстүрлі қоғамдағы қатынастардың ұдайылығын қамтамасыз ететін бітімінің құрамдас бөлігі. Ырым негізінде тартылған сыбағалы астың тиісті адамдарына тартылуы немесе керісінше бір мүшенің берілуіне тыйым салынуы дәстүрлі әлеуметтік қатынас принциптерін меңзейді.  
Бас сүйек. Малдың басын қарақшылыққа қою рәсімі егінді сырт көзден сақтау ниетінен туындаған. Бас сүйекті жерге тастамай, мал-жан баспасын деп биік жерлерге : қораның төбесіне, жартастың үстіне, ағаштың бұтағына ілетін. Орталық Қазақстанда асқа сойылған жылқының басын бейіттің маңдайшасына қою, Жетісу егіншілерінде қу басты қадаға шошайтып қарақшы етіп тігу кездеседі. Әйгілі жүйрік, бәйге, жорға аттардың, батырлардың аттарының басын биік таулардың, шыңдардың басына киізге тігіп, шиге орап, кебіндеп қойған. Мұны аттың басын кебіндеу деп атайды. Қазақта кейде қу басты арнайы жеке сөзбен «толағай» деп атайды.  
Бақсылар есі ауысып, жынданып ауырған науқасты жылқының қу басымен емдеген. Ол үшін қу басты қазанға салып қайнатады да, науқасты шиге орап отырғызып қояды. Сөйтіп қазандағы ыстық суға орамалды малып алып, шиді ұрады немесе шөмішпен шашады. Бұл бойынша, жылқының басы қазандағы суға қайнаған кезде атқа айналады, суды шашқанда ауру адамды басып тұрған жын атқа қызығып мініп, науқасты тастап кетеді.  
Әдетте, бас құрметті, сыйлы адамға тартылды. Бас тартылмас бұрын «бастың жолын ашу» рәсімі орын алған. 
Мойын омыртқа. Бала дүниеге келгенде және жаңа отау тігілген соң, сойылған қойдың мойнын бітеу мүжіп, кереге басына ілу мен шаңырақтан лақтыру «мойны берік болу, мойны қатаю, беку» сияқты түсініктерден туындаған магияға қатысты. Ал отау иесі мойынды бітеу мүжіген соң, шаңырақтан лақтырып шығаруы отбасы түтіні түзу ұшып, отбасы бекіп, босағасы берік болсын деген ырымнан туындады.   Тобық. Тобыққа тіс тигізбей, пышақпен мүжу керек. Сондай-ақ тобықты жақсылап мүжіген соң, «болашақ келін қандай болады», - деп жүк артына қарай бастан асыра лақтырған. Тобықты әскери сарбаз жорыққа шыққанда «қорғайды», - деген сеніммен алып жүретін болған. Әдетте, тобықтың қонақ табағына түспеуін қадағалау – үй иесінің міндеті. Егер тобық қонақ табағына кетіп қалса, қалай болғанда да оны қайтарып алуды мақсат еткен. Себебі, тобық мал мен үйдің құты деп саналған. 
 Қары жілік. Қары жілікті үй адамдары өздері мүжіген соң, үй босағасына мал аман болады, үйді, малды ұры-қарыдан, пәле-жаладан сақтайды, - деп қары жілік сүйегінің арасындағы тесігінен ши өткізіп, құрық ұстаған жылқышы күйінде етіп іліп қояды. Қары жілік қонаққа, бөтен жат адамға емес, керісінше «ағайын мінемейді», - деп ауыл – үй адамдарының табағына салады. «Қанына тартпағанның қары сынсын», - деуі де оның ағайын арасының, отбасы мүшелерінің сыбағасы екендігін білдіреді. 
Қары жілікті қазақтар ердің алдыңғы қасына іліп, жылқы мен ертұрманды сақтаушы ретінде түсінген. Ал басқа түркі тілді саналған буряттар мен түрікмендерде қары жілікті бөтен адамға берген. Дегенмен де бұларда да бұл сүйектің қорғау, сақтау қасиеті болған. Қары жілік атауының мағынасы бөтен, жат ұғымын білдірді.  
Мал сүйектерінен де әр түрлі ұлттық ойындар: ақсүйек, асық, тобық сияқты түрлері кең тарады.  
 Қазақтың тері өңдеу қолөнері. Қазақта мал терісін кәдеге жарату ертеден келе жатқан кәсіп. Теріні пайдалану мақсатына қарай таңдау, өңдеу тәсілдері де уақыт ағымымен өзгеріп, жетіліп келді. Айталық, тон тігу үшін қой, қозы терісі, жарғақ тігу үшін түйе мен бұзау, құлан терілері алынған. Ал ірі қара терілерінен бас киім, аяқ киім, белбеу, аттың жүген – үзеңгілері, сондай-ақ саба, сүйретпе (қымыз құятын тері қап), қауға, тері шелек, көнек, мес, торсық жасалды. 
Кезінде ұсталық бұйымдардың өзін талыс, басқақ деп атаған қапшықтарды да осы ірі қараның бас терісінен жасаған.  
Терінің өңделуі үлккен маңызға ие болды. Себебі, ол дұрыс өңделмесе, пайдалану барысында тез тозып, тез жарамсыз болып қалады. Сол себепті де мал терісін, осы жұмысқа бейімделген кісілер өңдеп отырды. Мысалы, жылқы терісін өңдеумен айналысатын адамды – опқашы, шегрен, тері өңдеушіні – сағыршы, қамшы өрушіні – қамшыгер, құрым тері дайындаушыны – ысшы деп атаған. 
Қой, қозы терісін өңдеу үшін ең алдымен оны тегіс жерге жайып, жүнін пышақпен қырып тазалайды. Содан кейін тазаланған теріге ашыған айран немесе езілген құрт жағып күнге кептіріп қояды. Ол кепкесін осы тәсілді тері жұмсарғанша 4-5 рет қайталайды. Содан соң қолмен умаждап, теріні әбден жұмсартқаннан кейін пайдаланады.  
Қозы, лақ терілерін өңдеудің тағы да бір тәсілі бар. Мұнда өңделетін теріні алдымен 2-3 күн суда, сосын ұн, тұз, ащы айран араластырылған ыдыста ұстайды. Жібіген соң оны тазалап, кептіреді де, әрі қарай қолмен уқалап, керекті сапасына жеткізеді. Жылқы, сиыр, түйе терілерін өңдеу үшін суда жұмсартып, жүнінен айырады да 7 күн ащы айранда ұстайды. Айранға су, тұз, ұн қосады. Кепкеннен соң оқтаумен ысқылап, жұмсартады. 
Сабаны, етікті құрым теріден тігеді. Ол үшін ірі қараның не жылқының терісін суға салып, тұздап қойған. Тері өзіне тұзды әбден сіңіріп болғанша тұздықта тұрады. Кепкесін оны 5-7 күндей ыстаған. Ыстаудың да ұзақ уақыт бойына қапыптасқан тәсілі, технологиясы болған. Өйткені, ондай амал кез-келгеннің қолына, икеміне түсе бермейтін шаруа. Тері өңдеуші шеберлер оны құпия ұстаған.  
Теріні ыстау үшін алдымен оған арнап тереңдігі 1 аршын, диаметрі 3-4 аршын етіп шұңқыр қазған. Шұңқырдың жарты аршындай жерінен көлденең таяқ қойылып, оған терілер ілінген. Осылайша шұңқыр беті терімен тегіс жабылып, пештен труба арқылы астынан түтін жіберген. Бұл түтету жұмысы кемінде 7-10 күнге дейін созылған. Әрине ыстағаннан соң тері қатып қалады. Сондықтан оны қайта жұмсарту керек. 
Тері өңдеудің соңғы кезеңі – оның бояуы. Оны боямас бұрын суға салып жұмсартады. Тері суда жібігеннен кейін, оны киізбен бастырып, жайып тастайды. Кепкеннен соң тағы да қолмен илеп, маймен әбден сылайды. Оны ашыған айранға салып әбден жібіткен соң 3 – 4 күн бояу жасалған ыдыста ұстайды. 
Көші-қон кезінде алып жүруге ыңғайлы, тұрмыс қолданысына төзімді болған кейбір ыдыстар, тұрмыс заттары, үй жиһаздары теріден жасалды немесе терімен қапталды. Үй жануарлары мен әр түрлі аң терілерін өңдеу қазақтар өмірінде ежелден орын алған. Үй жануарларының өңделген терілерінен саба (қымыз құятын тері қап), қауға (су таситын және су тартатын шелек), көнек, мес (сусын құятын ыдыс), торсық т.б. жасалды. Қозы, лақ терілерінен де су, сусын құятын ыдыс, торсық түрлері жасалды. 
Тұрмыс заттарын жасау үшінбоялған терілер қолданылды, теріні бояу үшін жаңа өңделген жұмсақ теріні маймен әбден сылап, ашыған айранға салады. 
Торсықтар мен кесеқап түрлері шеберлердің талғамы бойынша әр түрлі бейнеге келтіріліп жасалды. Торсық түрлерінің шимай торсық, өркеш торсық, жан торсық, мүйіз торсық деген атаулары болды. 
Мүйіз торсық аталу себебі, оның екі иіні қошқар мүйіз оюы секілді сәнділіп иіліп жасалды. 
Торсықты жолаушылап жол жүргенде, көші-қон кезінде сусындар алып жүруге, күн ыстықта сусынды салқын қалпын, күн суықта жылы қалпын сақтап тұру үшін тиімді болды. Торсықтар ою-өрнектермен безендірілді. Теріге ою-өрнек түсіру үшін жаңа өңделген жұмсақ теріні оюланған қалыптың үстіне жайып, ауыр таспен бастырып тастайды. Тері әбден кебемін дегенше ою да түсіп, тері де қатады. 
Кеселерді сақтау үшін жасалатын кесеқаптың да теріден жасалған түрлері болды. Ол тері бетіне бедерлер түсіріліп, өру әдістерімен безендірілді. 
Көнек – теріден жасалған, бетіне бедер түсірілген бие сауатын шелектің түрі. 
Жылқы терісінен, түйенің мойын терісінен қымыз құю үшін сүйретпе, ешкі терісінен мес сияқты тұрмыстық бұйымдар жасалды. Бірақ мес немесе сүйретпеден құрметті қонаққа қымыз ұсыну әдеп саналып, тек сабадан құйылатын әдет болған. 
Терімен қапталған үй жиһаздарының бірі – жағлан болды. Бұл ағаш сандықтың терімен қапталған түрі. Ол үшін теріге бедерлер түсіріліп, оюөрнектер ойылып, бағалы тастар мен шыны тастар орнатылып, киіз үй төрінде келушілердің назарын аударарлықтай бұйым болды. 
        Оқшантай – кісе белдіктің бір бөлігі.                                        
Қазақтың ер қосу өнері. Ежелден көшіп-қонып мал баққан қазақ халқы үшін көліктің негізгі түрі – салт ат болғандықтан, оның өмірінде ертұрман жабдықтарының алатын орны өзгеше болды. Халық басынан өткен сан түрлі оқиғаларға сай мұның да өзінше даму, өзгеру тарихының болуымен бірг қазақтың халықтың мәдениетінің көркемдік дәрежесін де аңғартады. 
Ер-тұрман жабдықтарын зерттеудің ғылыми маңызын тек өнер туындысы ретінде ғана қарамай, көне заманнан бері көшпелі халық өмірінің заңды қажетттілігіне сай қалыптасқан айрықша өндіріс құралы. Ер-тұрман жабдықтарын өндіру тәсілдері мен оны күнделікті өмірде пайдалану жолдары қазақ қауымының ежелден бергі әлеуметтікэкономикалық қарым-қатынас мәселелерімен де тығыз байланысты екендігін қазақ этнографы Х.Арғынбаев өз зерттеулерінде атап көрсеткен. Оның пікірінше Кеңес дәуіріне дейінгі еңбектердің бірқатарында қазақтың ер-тұрманы жайында жалпылама пікірлер айтып, көбіне қазақ ершілерінің өнеріне таңданумен ғана шектелгендігін атап көрсеткен. Ал бұл мәселені зерттеуге байланысты өзінің мазмұны жағынан оқшауланған жұмыстар қатарына Қазақстан этнографтарының еңбектерін жатқызып, олардың қатарында Э.А.Масанов, И.В.Захарова, В.В.Востров зерттеулерін көрсеткен. Бұлардың әрқайсысында Қазақстанның жекеленген аймақтарында кездесетін ер қосу ісінің әр түрлі тәсілдері баяндалады. Ол зерттеулердің бірінде – қазақ ері, екіншісінде – шошақ бас ер, үшіншісінде – құранды ердің қосылу әдістері, төртіншісінде – қазақ ерін күмістеудің тәсілдері айтылғандығын арқау етеді. 
Әдетте, ер тұрман барлық әбзелдерімен жасалып, қыз жасауына да қосылып отырған. Сондықтан да ердің құны да өзінің жасалу тәсілі мен ерекшелігіне қарай құнды болған. Мәселен қарапайым ердің құны бір бойдақ (қой) деп бағаланса, ал басқа жабдықтарын күмістеп жасау уақытына ершінің еңбегіне құлынды биеге дейін берған. Дегенмен, зергерлік өнер салып жасаған ер-тұрманға сіңірілетін еңбек қазақ даласында өз деңгейінде бағаланбаған.  
Жалпы ер-тұрман жасауға ағаш, темір, жез, алтын, күміс, түрлі асыл тастар мен түрлі шынылар, сүйек, былғары, қайыс, көн, шұға, барқыт, киіз, қыл, тарамыс, желім, бояу және тоз сияқты заттар жұмсалады. 
Ерлер түрлерінің ерекшелігінде «қазақ ері», «шошақ бас ер», «үйрек бас ер», «құранды ер», «қозы құйрық ер», «қазық бас ер», «қан бас ер» деген атаулар қалыптасқан. Бұның ішінде қазақтар арасына кең тарағаны Қазақстанның көптеген облыстарын қамтитыны – «қазақ ері». 
Қазақ ері қайың ағашының бес бөлігінен қосылады, яғни екі қас, екі қаптал және орта ағаш деп аталатын бөлшектер жеке жеке шабылып біріктіріледі.  
Қазақ ері тараған Қазақстанның қай облысында болмасын әйелдерге арналған ерлер өзінің үлкендігімен де, әдемілігімен де көзге түсетін. Әйел ерінің сүйегі ауыр, әшекейі мол болып жасалады. Мәселен, 1886 жылдың өзінде Торғай облысы бойынша көрме ұйымдастырушы комитеттің пікірінше, ХІХ ғ. 70-80жж. өзінде сәнді әйел ерлері өте сирек кездескен. 
Әдетте, әйел еріне керекті жабдықтардың (тоқым, үзеңгі, құйысқан, өмілдірік, жүген және айыл, тартпалары) бәрі бір ғана шебердің қолынан шығатындықтан, олардың ісі біркелкі бояумен бірге мол әшекейленетін. Олардың алды арты түгелдей бетіне күміс жабылған темір пластинкалармен немесе таза күмістің өзімен жабылып, оған түрлі өрнектер жүргізілетін.  
Әйел ерін әшекейлеудің кең тараған түрі ажурлы өрнек. Ол үшін темір пластинкалардың ортасынан әртүрлі өрнектерді немесе өрнектің түрін ойып тастап, қалған жеріне күміс шабылады. Мұндай әшекейлердің астынан түсті былғары (көксауыр), шұға немесе барқыт салынып, олар ойылған өрнектерден айқындалып көрініп тұратын. 
Соның бірі алтындалған әйел ерінің бір түрі бүгінде Қазақстанның Орталық Музейінің экспозициясында орын алған. Бұл ердің ерекшелігі сонда бүкіл әлем жұртшылығын таң қалдырған туынды десек те болады.  
Бұл ер барлық жабдықтарымен қоса Нәби Кәрібаев деген ершінің қолынан шыққан. Бұл ердің сүйегі өте ауыр. Ердің сырты түгелдей ажурланып ойылған темір пластинкалармен жабылған да, олардың астынан қызыл барқыт төселген. Алдыңғы қасының үсті мен төменгі жиектеріндегі күмістелген темірде қазақ тілінде араб әрпімен жазылған сөздер бар.  
Қастың үстіңгі жиегінде: 
                          Қажекем бұйырған соң істеп бер деп, -  
                          Кәрібаев Нәби соққан ұста ері, 
                          Нақыштап неше түрлі бұтақ гүлден,  
                                                     20 қыркүйек, 1938 ж. 
         делінсе, оның төменгі жиегіне: 
                                    Мұбарақ құттты болсын Қожағаңа,  
                                    Көрген жан тамаша етіп қалсын таңға 
                                    Болғанын байқап білер 
                                    Көзі ашық, көңілі зерек милы адамға 
                                                               Н.Кәрібаев, - деп жазылған.    
 Бұл ердің қазақ арасында ең озық үлгісі болумен қатар, баяндалған жайттарға қарап, тапсырыс беруші мен жасаушының арасындағы қарымқатынас та шын ниетпен айтылғандай, - деп келтіреді өз зерттеуінде Х.Арғынбаев. 
 Нәби Кәрібаев жасаған әйел еріндегі тәсілдердің барлығына ортақ, яғни жоғары баяндалған әр аймақтың сан түрлі ерлерінің барлығында бірдей кездесіп, отыратын әсемдеу әдісі де бар. Бұған ердің маңдайына бірден үш көз орнату ісі жатады. Мұндай көздерді үлкенді кішілі асыл тастар (ақық пен маржан) мен түсті шынылардан салатын. Кейде асыл тас орнына қарала жүргізілген күміс те орнататын. Кейде ердің бет алдына қойылатын тастың саны 20-30 – ға дейін жететін. Мысалы, Орталық музейде сақталған бір ғана әйел ерінің өзінде 31 көз орнатылған. Әдетте, асыл тастарды көз ретінде орналастыру сыртқы күштерден, тіл-көзден сақтаушы, желеп жебеуші деген ниетпен пайдаланған.  
 Кейде сән қуған дала әкімдері мен билеріне арнап қосылған еркек ерлерінің әшекейлері әйел ерлерінен кем түспейтін. Еркек ерлерін әшекейлеуге мүйіз және сүйек заттары да жиі қолданылатын. Мұндай заттырды алдын-ала дайындап, бетіне әртүрлі өрнектер жүргізіп, көбіне ердің алдыңғы қасын ойып орнататын. Сүйек әшекейлері орналасқан ерлер әдетте қара бояумен боялса, мүйізбен безендірілген ерлер сол мүйіздің түсін ашатындай басқа түсті бояумен боялатын. Мұндай ерлер өте сыпайылығымен және әдемілігімен көз тартады. 
 Қазақ халқындағы шошақ бас ердің басқа қазақ ерлерінен айырмашылығы атауынан белгілі. Бұл ер Жамбыл облысының оңтүстік шығысы мен Алматы облысының оңтүстігінде мекендеген қазақтар арасында кең тараған.  
Қазақстанның оңтүстік өңірінде кең тараған ердің түрі – құранды ер. Мұндай ерлер Қарағанды облысының шығыс жағы, Ақмола, Қостанай және Алматы облысының оңтүстік өңірлерінде кездеседі. Құранды ер Сырдария, Талас өзендері бойын мекендеген халықтар арасында да тараған. Қазақстанда «құранды ер», өзбектерде «қоқан ері», қырғыздардың «құшбаш» ерлері бір бірімен ұқсас болып келеді. 
Құранды ердің ерекшелігі, оны 18-20 бөлек ағаш кесінділерінен құраған. Құранды ер бөлшектерінің өзіне тән атаулары болды. Мысалы, Оңтүстік Қазақстан облысыынң Шаян ауданында кездесетін құранды ерлердің көптеген бөлшектерінің тек өздеріне ғана тән аттары бар. Алдыңғы қастың өзі бірнеше бөлшектен тұрады. Қастың негізі болып есептелетін оқпан екі бөлек ағаштан құралады да, қастың оң жақ және сол жақ беті деп аталады. Оқпанның арт жағынан жапсырылып екі бетті біріктіріп тұратын тұтас ағашты «желкебасар» десе, алдыңғы қастың бүркіт қабақтанған екі ауыр басын «қас» дейді. Артқы қасты көбіне «керсен» дейді. Оның ортасы бір бөлек шабылады да, екі шетіне «қанат» деп аталатын қосымша қондырмалар желімденеді. Екі қасты қапталдарымен ұштастыру үшін ердің екі жағынан ұзынша «қоспа» ағаш қиыстырылады. Ал ердің үстін жауып тұратын бөлшегін «орта» немесе «белағаш» дейді. Алдыңғы қастың екі бетінің түбінен қаптал басының үстіңгі жағынан кішкене «кепіл ағаштар» жапсырыпыл, артқы қас пен қапталдың екі аралығынан «тіреуіштер» қойылады. Қоспа мен кепіл ағаш және тіреуіштердің әрқайсысы екі екіден болады.  
Маңғыстау түбегінде тұратын адайлар мен Ембі бойында мекендеген Кіші жүз рулары арасында кең тараған ер – «қозықұйрық ер». Мұны кейде «шошақ бас қазақ ері» деп те атайды. 
Торғай, Ырғыз бойында және Көкшетау өңірлерінде мекендеген қазақтар арасында ХІХ ғасырдың соңында «үйрекбас ер» деп аталатын ер кең тарады. 
Ер-тұрман құрамына ерден басқа тоқым, желдік, терлік, үзеңгі, айыл, құйысқан, өмілдірік, жүген, жабу, аткөрпе, қамшы, тұсау, шідер сияқты бұйымдар да қосылады. Мұны жалпы атпен «ер тоқым» деп атайды. 
Тоқымды киізден де сырып жасайды. Ауқатты адамдар киіз тоқымның айнала жиегін шұға және барқыт сияқты маталармен көмкеріп, тоқымның сыртын түгелдей қалың былғарымен де жабатын. 
Тоқымның көлемі де, пішілу кескіні де әртүрлі болады. Әйел еріне арналған көн тоқымдар үлкен болып, неғұрлым әшекейді көп қажет ететін.  
Жалаң тоқым өте жұқа болады, оның астынан терлік, үстінен желдік салынады. Терлік киізден не жабағыдан жасалады. Оның саны ердің атқа жайлылығы мен желдіктің болу болмауына байланысты. 
Үзеңгіні ерге тағу үшін қалың қайыстан не былғарыдан екі қабатап айылбасты үзеңгі бау жасайды. Әдетте үзеңгі баудың айылбасын ғана күміпен әшекейлейді. Ер тоқым құрамына кіретін айылдар бірнеше жіптен не қайыстан жасалады. Жіптен жасалатын айылды «құр айыл» дейді.  
Ер тоқым ат мойнына кетпеу үшін оған құйысқан тағылады. Ал өмілдірік сән үшін тағылумен бірге, оның екі ұшы ердің алдыңғы қасының екі жағына бекітіліп, ортасы аттың омырауында тұрады. Өмілдірік ердің ілгері кейін сырғымауына да септігін тигізеді. Ноқта, ауыздық, тізгін және шылбыр сияқты төрт бөліктен тұратын жүген де ат әбзелдерінің негізгі бөлігі.  
Қазақ халқында ат әбзелдері мен ер тоқымға қатысты өзіндік сенімдердің қалыптасқандығы туралы мәліметті Ж.Сейткулованың зерттеулерінен де байқаймыз. Ол бойынша қазақта ерекше қасиетті саналған бұйымның бірі – құрық және онымен қоса жүретін көген, желі, ноқта, бас жіп, бұйда, жүген сияқты бұйымдарды мал егесі өз еркімен ешкімге бермейтін болған. Жұғыстық және жанасу магиясының күшіне сенген қазақтар егер бұл құралдары біреуге кетсе, кейбір жасалынатын ырымдарынсыз, онда бүкіл байлық пен береке, ырыс, несібе, мал киесі де солармен бірге кетеді деген және бұл құралдар қасиетті заттар есебінде атадан балаға  мұрагерлікке қалдырылып отырған.   
Жылқы шаруашылығының негізгі құралы болып саналатын құрықты қазақ қастерлеген. Құрықты жерге тастамаған. Егер байқаусызда жерде жатса, одан ататап кетуге тыйым салынған. Тіршілік құралы, әрі қасиеті деп танып, оның ұш жағынан жоғары көтерткізбеген. Онда малдың аяғы көктен келіп, орта ойылған жұт болады деп ырымдап және құрықты тік ұстау, яғни ұшын аспанға жоғарыда айтқандай көтерген жақсы емес. Ілмегін қолға іліп, құрық жерге сүйретіліп жүретіндей етіп ұстау керек. Бұл бір жағы сақтық ретінде мына жағдайға керек: жыртқыш аң шабуыл жасаған кезде қазаққа ұмтылады және құрықпен қаруланғанда малды ғана аңдиды. Құрық бір жағы мал ұстайтын құрал, екінші жағы ит құсқа қарсы қару.  
Жылқы байлайтын мама ағашты ертеректегі түркілерде мифологиялық таным бойынша «алтын қазық» деп атаған. Ертеректе үй егесі мама ағашты көшкенде тастамастан алып жүрген. Оны кейбір дәулеті тасқандар тіпті, дәріптеп, күміспен күптетіп те қоятын болған. Бұдан көшпенділердің жылқы түлігіне табынушылығымен қоса, мама аағштың құт берекенің түп қазығы атрибутын атқаратындығы белгілі болды.  
Ер жігіттің қаруы, мал шаруашылығы құраладырынң бірі – қамшы туралы қазақта наным сенімдер көп және қамшы кейде түрлі жағдайларда белгі, ишара нышандарында қызмет еткен. Қамшыны сыйға бергенде кісінің қолына ұстатпайды, жерге тастайды. Онысы қолдың қатты жұмсақтығы немесе береке бірге кетпесін, ұшығы жерде қалсын дегені, салмақты жер ғана көтереді деп ырымдағаннан туған. Қамшыны ұстап төрге шықпайды. Бұл ағайындар араздасып, дауласқан жағдайда жасалатын қылық, жақсылық нышаны емес. Қазақта «қамшы тастау» дәстүрі бар. Бұл дауласып, таласқан екі жақ сөзбен айтысқанда, кінәласар алдында жерге қамшыны тастап кезек алу дәстүрін жасаған.  
Қамшы ұстаудың келесі этикеті – мыналар: жаяу адам қамшыны бүктеп ұстаса, ал салт аттылы адам оң қолының білегіне іліп, сол қолымен аттың тізгінін ұстау керек. Сондай-ақ қамшы ұстаудың да ишара  белгі білдіретін мәні болған. Егер үйге келген адам қамшысын босағаға  қалдырмаса жәй келмегені, білеп қолына қатты ұстса – онда дауласып, жанжалдасуға келгені. Егер қамшыны төрге алып шығып, ортаға тастаса, көпке созылған жанжалдан шаршап, бітімге клейік, қашанғы созамыз дегенді білдірген екен. Ал кірісімен қамшысын тастамастан төрге оза шығып, екі бүктеп жамбасының астына салып отырса,  онда дауға келдім деген ишарасы екен. 
Сондай-ақ түркі халықтарының бірі тувалықтарда қамшы – малдың, аттың құты, байлық әкелуші ретінде саналған. Қамшыын әкету – ырыс берекені әкету деп есептелінген. Біздің қазақ дүниетанымында да қамшы осылай дәріптелген. 
Қазақта үйленуге байланысты жосын жоралғылар жүйесінде де қамшының өзіндік қызметі бар. Қызға құда түсуге келген жігіттің әкесі қамшысын белгі ретінде үйдің төріне іліп кеткен. Егер жігіт жақ кешігіп, қыз жағы келіспесе, қамшысын кері қайтарып, бұны «қамшы қайтару» деп атаған.  
 Баланы бесікке саларда да – жүгенді ат ұстайтын ер азамат болуын тілеп жапса, қамшыны кебенекпен бірге жауып, ел қорғайтын батыр болсын деген және тақымыңнан тұлпар ктепесін, бәйге бермес шабандоз бол деп бесіктің  екі жағынан қамшы үйіріп те тілек тілеген. Қазақта «қамшы сабы сынса - әйел өледі, пышақ сабы сынса – күйеуі өледі» деген ырым, әрі сөз тіркесі бар. Бұрынырықта осыны қолдана отырып еріне немесе әйеліне белгі ретінде қайтыс болғанын білдіріп отырған.  
Қамшының келесі функциясы қаскөй, зұлым күштерден қорғаушы. Шамандық дінінің қағидасымен бақсылардың қамшысы негізгі атрибуттардың бірі. Қазақтарда жылқы тері сіңген қамшыдан жын сайтан, пері – албасты қорқып жоламайды деген сенім бойынша қазақ бақсылары аурудың жанын қағу үшін қамшы қолданса, аяғы ауыр әйел босанар сәтте үйдің төріне іліп қойған. Тувалықтар қамшы ішінде қызыл сапты қамшының күші айрықша болады, сондай қамшы ұстаған кісіден шайтан безіп қашады (қызыл сапты кымчы туткан кижиден аза безін коргар) деген. Ал алтайлықтар тобылғы сапты қамшыны дәріптеп сабын отпен күйдірмеген. Олардың сенімінше қамшы қаскөй күштерді қуса, от ағаштың әрі қасиетін, әрі күшін кетіреді.  
Қазақтың кестелеу өнері.  Кестелеу өнері – қазақтың ертеден келе жатқан сәндік қолөнерінің бірі. Кесте мата, тері, киіз сияқты материалдар бетіне әр түрлі жіптермен, көбінде боялған жіптермен, зер жіптермен әр түрлі ою-өрнек салу арқылы тігіледі. Кестенің алғашқы үлгілері б.з.б. 5 ғ. Ноин-ұлан және Пазырық қорғандарынан табылған ескерткіштерден белгілі. Бұл қорғандардан тұскиіз, киім-кешектер: шекпен, қамзол, желең т.б. табылды. Сондықтан да кесте тігу қазақ халқына өте ертеден таныс. Сақ, ғұн, үйсін өнерінде кестені зерлеп, маржандап, торлап тіккен.  
Кесте ине, біз және кесте машинелерімен тігіледі. Кестелеу өнері үшін жүн және жібек жіпті, зерді, өзен інжуін, шыны тастар мен маржанды және басқада түрлі асыл тастарды да пайдаланған. Кестенің кең тараған түрлері: біз кесте, тамбурлы кесте, шалыс кесте т.б.  
Біз кесте дөңгелек немесе төрт бұрышты етіліп кергіш ағашқа керілген матаның бетіне түсірілген ою-өрнек бойынша қармақты бізбен өрмектеліп шалып кестелейді. 
Шым кесте – тігілетін матаның ашық жерін қалдырмай немесе ашық орынды өте аз қалдырып, тұтас кестелейді. 
Аралық кесте – матаның әр жері әшекейленіп, бөлек-бөлек өрнек салынады. 
Шым кесте тұскиіз, сандыққап, шапан, орамалға, жастық жапқыштарға, сәукеле т.б. бұйымдарға төгіліп кестеленеді, кейде бөлек матаға да төгіліп қондырылады. 
Аралық кесте тақия, балақ, киімдердің өңіріне, жағасына, етегіне, етіктердің қоныштарына төгіліп кестеленеді. 
Қазақтың дәстүрлі қолөнерінде үй жиһаздарын, атап айтқанда, тұс киіз, төсек жапқыш, үзік бауларды, киім кешектердің түрлерін (тақия, кимешек, сәукеле, қамзол), аяқ киімдерді, қол орамалдар мен ертұрмандарды, жалпы тұрмысқа қажетті заттарды безендіру үшін кестелеу кең орын алды. Сондай-ақ киімнің жағасы мен жеңін, өңірі мен етегін, белдемше сияқты киім бөліктерін де кестеледі.  
Кестелі бұйымдардың ішінде ең көрнектісі – тұскиіз. Ол үйге сән беретін негізгі әшекейлік жиһаз болумен бірге үй иелерінің әл-ауқаты мен дәрежесін білдірді. Ол қыз жасауына енген, қыздың өзі тіккен бұйымның бірі болды. Сондай өнер туындысының сирек кездесетін ерекше түрлерінің бірі жасалу технологиясына қарай былғары тұскиіздер, маржандалған тұскиіздердің маңызы ерекше. Бұл тұскиіз түрлері тек республика жұртшылығын ғана емес, әлем жұртшылығын да таңқалдырып отырған ең озық туындылар. Мәселен, әлем жұртшылығының назарын аударып келе жатқан (Қазақстан Республикасының Орталық музейінің экспозициясында) маржандалған тұскиіз қарақаспен көмкеріліп, оның ішіне гүл ою-өрнектерімен кестеленген. Көшпелілерде ежелден өмір сыйлайтын, жарық пен жылудың нышаны саналатын күн бейнесі әдіптеледі. Сондықтан, тұскиіз жиһаз ретінде практикалық мәнді болып қана қоймай, үйдің құт-берекесін білдіретін, ұрпақтан-ұрпаққа жалғасып отыратын киелі де, асыл бұйым болып саналады. 
Тұскиіз қыз жасауының негізгі атрибуты болып саналды. Мәселен, жас жұбайлар отауында ол тек сәнді бағалы бұйым ғана емес, сонымен бірге бірқатар магиялық қасиеттері де болды.  
Кестелерді алтындап, күмістеп тігу сән-салтанат бұйымдарына тән. Бұл үшін көбінесе барқыт, пүліш, атлас сияқты бағалы маталар пайдаланылады. Тігістер үшін арнайы алтын және күміс жіптер болған. Алтын және күміс жіппен тігу түркі халықтарының бәріне тән. Мұндай жіптермен шапан, айыр қалпақ, белбеу, шалбар, қамзол, сәукеле үшін әдемілік пен әсемдік және эстетикалық талғам үшін пайдаланылды.  Әдетте, кестелеу санап тігілетін (жіпті санап отырып кеғстелеу) және еркін (сурет нұсқалары бойынша санмай-ақ еркін тігу) кестелеу болып бөлінеді. 
 Кестелеу өнері көшпелі өмір салтымен сабақтасып жатқан шынайы шаруашылықтың арқауы болды. Кестелеу өнерімен отбасы – ошақ қасы айналасындағы әйелдер өз уақыттарын өткізді десек те артық емес. Ол бір жағынан жас қыздарды ісмерлікке тәрбиелеуде де басты назарға алынып, шешесі қыздарына үйретіп отырды. Бойжеткен қыздар тұрмысқа шығар алдында да өз жасауына берілетін тұрмыстық бұйым түрлерін, киім кешектерін де кестелеп қоятын болған. Халықтық дәстүр бойынша, келін болып түскеннен кейін «беташар» рәсімінде, дәл бет ашқан кезде, күйеу жігіт келіншегіне ине беретін болған. Ол өз әулетінің ісмерлікпен айналысқандығын білдіре отырып, жарының да сол өнерге баулитындығын білдірді.  
 Бойжеткен қыздар өз сүйген жігіттеріне кестелі орамал сыйлайтын дәстүр болған. 
 Кестелеу өнерінде қазақ қыздарының ұқыптылығы мен ісмерлігі, шыдамдылығы мен төзімділігі айқын көрінді. Аты аңызға айналған ақылды да, тапқыр аналардың ісі кейінгі ұрпаққа үлгі болып ауыз әдебиеті үлгілерінде де орын алды.     
Қазақтың кілем тоқу өнері. Қазақтың кілем тоқу өнері сәндік қолөнер туындыларының бірінен саналатын күні бүгінге дейін өз маңызын жоғалтпаған мәдени дәстүр. Көшпелі тұрмыстың әдет-ғұрпы мен наным сеніміне сай қалыптасқан бұл қолөнер туындысында халқымыздың сан ғасырлық тәжірибиесі мен ой-дүниетанымы жатыр.  
Кілемді үй тұрмысында ұзақ тұтынылуы, оның беріктігіне, төзімділігіне байланысты. Қазақ халқы кілемді баршылықтың, байлықтың белгісі деп білген 
Қазақ кілем тоқу өнеріндегі ерекшелік, оның шаршысында міндетті түрде сызықша – «сумен» ажыратылатын қорған-қорғаушы мағынасын білдірсе, кілемнің ұзына бойы орналастырылған табақшалар кілемнің өзіндік түр сипатын аша түседі. Мұндай түрлерді Сарыарқада «түр», Сыр бойында «күмбез», «төбе», Оңтүстік Қазақстанда «табақ», «жұлдыз», Жетісуда «ою» деп атаған. 
Қазақ кілемдерінің мағынасы өте терең. Оған дәстүрлі киіз кілемдер мен кілем түрлері: түкті кілем, тақыр кілем, арабы кілем, алаша тоқу түрлері жатады. Тоқыма өнеріндегі осы бұйым түрлері қазақ әйелдерінің нәзік қолынан шыққан туындылар.  
Неміс ғалымы Р.Карутц қазақ отбасынан көргендері туралы: «ешқандай да қазақ әйелі бос отырмайды. Олар өз шаруашылығын тындыра салысымен қолына ұршық алып жіп иіреді, жүн сабап, оны түтеді», - деп қазақ әйелдерінің еңбекқорлығын жазды.  
Қазақтар арасында ең көп тараған кілем түрінің бірі – түкті кілем. Ол қалы кілем деп те аталады. Қазақтың түкті кілемдері көлеміне қарай 4 – 5 ромбы тәріздес бөліктерден және кілемнің ұзына бойы орналасқан тік бұрышты, шаршы кейде сатылы болып келетін айшықтардан тұрады. Түкті кілемдерді мұндай әшекейлеу, осы кілем тоқу өнері кең тараған Қызылорда және Оңтүстік Қазақстан өңірлерінде көп кездеседі. Сондай-ақ ілмек немесе омыртқа өрнектер де шашырай орналасып өз үйлесімін тауып отырады. Кереге көз өрнектер де өте әдемілікпен безендірілді. Әдетте, қазақ шеберлері кілем беттеріне құстар мен жануарлардың бейнелерін салуға тыйым салған. Сондықтан мұндай көріністер сирек кездесіп отырды. Түкті кілем жиектері жалпақтығы 5-7 см-дей болатын, ішіне үш бұрыштар, мүйіз өрнектер орналыстырылған белдеулерден тұрды.  
Түкті кілемдер түсі немесе реңкі әдетте қоңыр қызыл немесе қоңыр қызғылт, кейде көгілдір түсті болып келді. Оларға орналастырылған әртүрлі сипаттағы ромб немесе шоқ гүлдер қоңыр, сары, қара, қызыл, жасыл түстермен үйлесіп, бірін-бірі ашып тұрды. Сондықтан да түкті кілемдерден көзге жайлы, көңілге қонымды әсер ала аламыз. 
Түкті кілем көп еңбекті, ұзақ уақытты қажет ететін тоқыма өнері. Ол жергілікті халықтың отырықшы және жартылай отырықшы болуымен де байланысты. Тоқыма өнерінің бұл түрінің қалыптасуына көршілес шығыс елдеріндегі өнердің де әсері болды. Себебі, мұндай кілем түрлері Иран, Түркия елдерінде кең етект алған. Қалы кілем деген тіркестегі «қалы» парсының «ғалы», яғни кілем деген сөзінен шыққан. Ал парсыша қазіргі палас іспетті төсеніштерді «кілем» деп атайды. 
Қалы кілемнің жергілікті жерлерде өзіндік этномәдени ерекшелігі де болды. Мәселен, айыпты болған адам қалы кілем ұсынып, кешірім сұраса, қадірлі, сыйлы қонағына қалы кілемді сый-сияпатқа тартқан. Сондықтан да қазақтар арасында өзіндік жоғары бағалы, құнды зат ретінде күні бүгінге дейін өз маңызын жоғалтпады.  
Қазақтар арасында түкті тоқыма бұйымдарынан күнделікті тұрмыстық бұйымдарды да тоқыды. Олардың қатарында қоржын, керме, аяққап тәрізді бұйымдар болды. Кейбір басқұр түрлерін түкті етіп тоқыды. Бүгінгі күнде қолданыс аясы кең болатын қоржын түр түсі мен оюөрнектері жағынан кілемге ұқсас. Қоржын – балаларды сүндетке отырғызғанда сүндет тойда нағашылары атаған жылқыға баланың сыйсияпат жинауы үшін қолданылса, ол әріректе киіз үй төрінде ілініп қасиетті бұйым ретінде орын алды. Кермелер мен аяққаптар киіз үйдің сол жақ бөлігінде ілінді. Ол ұсақ түйек заттар мен ыдыс-аяқтар салу үшін де пайдаланылды. Мұндай тұрмыстық бұйымдар Қазақстанның оңтүстік өңіріінде көп кездеседі. Ал солтүстік өңірлерде, мұны оюлап жапсыру әдісін қолдана отырып киізден жасайды. 
Басқұрлар киіз үйдің киізбен қапталған керегелерін тартып байлау үшін, сондай-ақ үйдің іші сыртын безендіру үшін қолданылады. Басқұрлардың көпшілігі түкті болып келеді. Олар ақ басқұр, қызыл басқұр болып бөлінеді. Ал дайындалу әдісіне қарай түкті және тақыр болып бөлінеді. Жартылай түкті басқұрлар да кездеседі. Оны төңкерме деп атайды. Ал түксіз, яғни тақыр болып өрнектелген басқұрларды өткерме деп атайды.  
Қазақтар арасында ең көп тараған және ең ұнамды басқұр түрі – жартылай түкті ақ басқұрлар. Оның негізі таза, әрі жоғары сапалы ақ жүннен дайындалады. Басқұрлар көшпелі тұрмыс салтына сай орайластырылып жасалған киіз үй жабдығының бір бөлігі. 
Басқұрларда ою-өрнектіің геометриялық түрлері: ромб, үшбұрыш түрлері жиі кездесседі. Жан-жануарлар мен өсімдіктер әлемі де тыс қалмайды.  
Тақыр кілемнің ең көп тараған түрі – арабы кілем. Геомертиялық ою-өрнек түріндегі безендірілген композицияны «араби» деп атаған. Жіңішке және жалпақ өрнекті белдеулерді алмастырып отыру арабы кілемнің әсемдігін суреттейді. 
Тақыр кілем көшпелі өміңр салтымен тығыз байланысты. Бұл кілемнің түрін Қазақстанның Оңтүстік өңірлерімен қатар Батыс Қазақстан, Сарыарқа аймақьтарында да кең қолданысқа ие болды. Тақыр кілемнің торғай түрі, алтыауыл, адай кілем, найман нұсқа, арабы, тақр кілем, тазкілем деп аталатын жергілікті атаулары бар. Ол мекен еткен ортасына, сондай-ақ рулық белгілеріне қарай сипат алған.  
Орталық тұсы шаршылармен немесе ромбылық өрнектермен безендірілген кілемдерді шаршы кілем деп те атайды. Орталық бөлігіне алмастырылып келетін белдеулерді және олардың ортасына әр түрлі түсті жіптерді әдіптеу техникасында орындалатын сатылы өрнектерді тақта кілем деп те атайбереді. Әдетте, мұндай кілемдерге қошқар мүйіз, құс тұмсық, бота көз, тұмар, тарақ және осы іспетті оюлар мен басқа Орта Азия халықтары арасында кең тараған өсімдік тәрізді оюлар бейнеленеді. 
Қазақстанның оңтүстігінде түкті және тақыр кілемдерді тоқу кең тараса, олардың негізгі өрнектері «күмбез», ал жиектеріндегі текшелі өрнектер «қорған» деп аталған. Мұны бойлай күлгін түсті «су өрнегі» жүргізілген. Аталған бұл өрнектер зәулім күмбезді, тас қамалды, қорғаны қуалай жүргізген қаланы елестетеді. Кейде ортаңғы гүл күмбездердің орны түлкі ілген бүркіт, жан-жануарлар мен табиғат көріністерімен де алмастырылып отырды. 
Бүгінде түкті және тақыр кілем тоқу өнерінде Қызылорда облысының Арал, Шиелі, Жаңақорған аудандары алдыңғы қатарларда саналып, әлем жұртшылығының назарын аударуда. Ол өте әсемдігімен, эстетикалық талғаммен дайындалып шетелдік туристерді таң қалдырып, экспорт мәселесінде маңызды орын алуда.  
Тоқыма бұйымдарының ішінде республика аумағына кең тараған тұрмыстық бұйымның түрі – алашалар. Алаша тоқу терме, кежім теру және орама түрінде түрлі-түсті жіптен құралады. Оның өрнегі сол жіптерді айқастыра өру барысында жасалады. Мұндай өрнекті белдеулер алашаның ұзына бойына жүргізіліп отырады. Әдетте, алашаның жиегі матамен қайырылады. Терме түстерінде қызыл және көк түстер басым болады. Қызыл түспен қою қоңыр немесе қызыл түспен жасыл, сары түстерді үйлестіру жиі кездеседі. Терме тінінің өрнектері әдетте сынық сызықтардан құралып қайталанып отыратын қосарлы ірімдер мен ромбылардан тұрады.  
Кежім теру үлгісі Батыс және Оңтүстік Қазақстан өңірлеріне тән. Бұл әдістің керу әдісінен ерекшелігі, арқау жіп өрнекке деп арналған төменгі түрлі-түсті жіптерді тоқыманың бетіне алып шығады, ал қажет емес жіптерді тоқымай астында қалдырады. Олардың өрнектері әртүрлі болады. 
Орама терме үлгісіндегі белдеулер өрнегі де өте әсемдігімен көзге түседі. Бір түсті жіптерді арқалық матаға өру процесінде өрнекті ашып көрсету үшін негізгі тінге қатарластырыла қосымша жіп салынады. Мұндай жағдайда өрнекті жіптер безендіріліп бұйсмның бетіне әр беріп тұрады, ал теріс жағы біркелкі түс болып тегіс болып өріледі. 
Қазақтың киіз басу өнері. Қазақ қолөнеріндегі әйелдер еңбегін қажет ететін озық туындының бірі – киіз басу өнері. Киіз басу өнерінідегі негізгі шикізатттың бірі – жүн. Киіз басу, текеметке ою салу ісі алдымен жүн сұрыптаудан басталады. Негізінен, киіз басуға көбіне қойдың күзем жүні мен қозы жүні пайдаланылды. Жүнннің түрлеріндегі: жабағы жүн – қойдың күн жылып, мамыражай болғанда қырқылатын жүнді атаса, күзем жүн – күз мезгілінде қырқылған жүнді атайды. Жабағы жүннің қырқылуы оның теріден тұтас көтеріле бастаған кезіне сай келуі тиіс. Себебі қой терісінде жаңа түктердің өсе бастауы жабағы жүнді көтеріп, біріншіден қырқын жұмысын бастаса, екіншіден, мал терісін зақымданудан сақтайды, оның тағы бір тиімділігі, ысырапқа жол бермейді. Күзем жүнді жергілікті жердің ауа райын ескере отырып, қара суыққа ұрындырмай, қойды бірнеше рет тоғытып, жүні кепкеннен кейін қырқады. Қозы жүні қозы туған жылғы бірінші қырқылған жүн. Бұл жүн сапасы жағынан өте жоғары . Талшықтары нәзік, әрі ұйыспай, күзем жүнге ұқсас келеді. 
Жабағы жүн қайшымен ұсақтап қиылады. Себебі, оның талшықтары ұзын, әрі ұйысып қол байлайды. 
Кілем тоқу үшін де, киіз басу үшін де пайдаланылатын жүнді алдымен сұрыптап өңдейді. Өңдеу үшін алдымен жүн сабалады. Жүн сабау үшін ұзындығы 1 м-ден аса сабау таяқ дайындап, тулақ үстінде сабайды. Жүнді сабамас бұрын, ол күн көзінде жатуы тиіс. Жүн сабағанда, оның шуашы, иісі, оған жабысқан артық заттар түседі. Әдетте, жүн сабалып болған соң басылатын киіздің көлеміне қарай ши жайылып, оның үстіне жүнді шабақтайды. Шабақтау дегеніміз – ши үстіндегі жүнге ыстық су бүркіп, қайта қайта сабау процесі. Одан соң ыстық су құйып, шиді орап, бірнеше жерінен арқанмен байлап, екі жаққа әрі-бері домалатады. Ол себілген ыстық судың бүкіл бойына таралуы үшін жүргізіледі. Шидің сыртына жүннің қылшықтары шыққанда шиді жазып, киізді бөлек алады да, әйелдер қатарласа отырып, білекпен әбден басады. Оны білектеу деп атайды. Содан кейін тұйықтап, екі шетін ішіне қарата орап бүктейді де шеңбер жасап отырып, киіз әбден ширағанша қарпиды. Оны қарпу кезеңі дейміз. Бұдан соң оны қайта білектеп күн көзіне жайып қояды. 
Киіз басу күні бүгінге дейін өз маңызын жоғалтпай келе жатқан дәстүрлі қолөнер үлгілерінің бірі. Бұл өнер адамзат өмірінде сонау көне заманнан келе жатыр. Оны археологиялық қазба жұмыстары айқындайды. Мысалы, Алтай жеріндегі Пазырық қорғанынан (б.з.б. ІҮ ғ.) күймелі арбамен бірге тамаша киіз үлгісі табылды. Ол киізде Арыстан тектес Барақ иттің тау ешкісін аулау көрінісі бейнеленген. 
Тарихи деректерге қарағанда адамдар қола дәуірінде тас үйлерін тастап, қоныс аударып, көшпелі өмір салтына көшкен тұста киіздің алғашқы нұсқаларын дүниеге әкелген көрінеді. Сондай-ақ археологиялық қазба жұмыстары кезінде әр жерден кесек киіз, текемет, киіз тоқым сияқты киіз бұйымдарын тапқан. Киіздің тұрмысқа мүлік ретінде енуі ежелден басталған. 
Көшпелі тұрмыс салтына сай қалыптасқан киіз бұйымдар: сырмақтар мен киіз төсектер, жарғақтар, төсеніш бөстектер, тулақтар мен мал жүні мен түбітінен есіліп тоқылған бұйымдар болды. Сырмақ және оның түрлері мен атаулары туралы жоғарыда киіз үйдің ішкі жасау жабдықтары бөлімінде айтылды 
Күні бүгінге дейін өз маңызын жоғалтпай келген дәстүрлі қолөнер үлгілерінің бірі – киіз басу. Оюлап киіз басу өнері Қазақстан территориясының барлық аудандарында дерлік кздеседі. Киіз басу өнерінде халық арасында кең тарағаны – текемет. Текемет басуға көбіне қойдың күзем жүні мен қозы жүнін пайдаланады. Ғасырлар бойы көшпелі өмірге ыңғайлы тұрмыстық бұйымдардың бірқатарын киізден жасап келген қазақ халқы текемет басу технологиясын әбден меңгерген. 
Текемет бетіне түсірілетін геометриялық өрнек тобына жататын ромб өрнегін Орталық Қазақстанда «айшық», Солтүстік Қазақстан облыстарында, Омбы, Тюмень жерінде «екі көзді» деп, Қазақстанның Оңтүстік және Шығыс облыстарында «шаршы» деп атайды. «Ирек», «су шынжыр», «қолтықша» оюлары да геометриялық өрнекті құрайды.  
Қазақтың тұрмыс тіршілігі мал шаруашылығымен тығыз байланысты болғандықтан халық арасында текемет бетіне түр салуда қошқар мүйіз, қос мүйіз, сыңар мүйіз, қырық мүйіз, сынық мүйіз, тармақ мүйіз, марал мүйіз, түйе табан, омыртқа, от құйрық, құсқанат, жарқанат, қарға тұяқ сияқты өрнектер де кеңінен қолданылды. 
 Көшпелі тұрмыс салтына сай орайластырылып киізден тұрмыстық бұйымдар да жасалды. Олар: кесеқап, шәйнек қап, тұтқыш, тоқым сияқты бұйымдар.  
 Жалпы қазақ халқының  қолөнер бұйымдары ХІХ ғасырдың ортасынан бастап Ресейде ұйымдастырылған әртүрлі көрмелер мен салтанатты жиындарға әкетіліп, ең үздік деген қолөнер туындылары сол елде қалып қойды.  
Қазақтың ою-өрнектері. Қазақтың төлтума мәдениетін, қолөнер шеберлердің туындыларын ұлттық рухта көрсететін бірден-бір үлгі ою-өрнек. Бүгінде қолөнер шеберлері өздерінің туындыларында ою-өрнектің қырсырына, оның мазмұнына, атауына, шығу тарихына мән бере отырып, оны ұлттық нақышта бейнелейді. Ою-өрнек ұлтымыздың мәдени дамуының шежіресі, адам жанына ләззат сыйлайтын, эстетикалық танымы бар өнер.    
Қазақтың ою-өрнегінің өзіне тән даму жолы бар. Оның бастауын біз Қазақстан территориясын мекендеген көшпелі тайпалар өнерінен байқаймыз. Алғашқы ою-өрнек үлгілері сонау Андронов дәуіріне жататын археологиялық ескерткіштерден, онан кейінгі сақ, ғұн, үйсін мәдени ошақтарынан көреміз.   Археологиялық қазба жұмыстары кезінде табылған құмыралардың біразы геометриялық ою-өрнекпен, яғни ирек сызықпен өрнектелді. 
 Ежелгі адамдар геометриялық ою-өрнектердің магиялық және символдық мәні бар деп сенген. Ол үшін тұрмыс-тіршілікте қолданылатын барлық заттарға зооморфты, өсімдік түріндегі және геометриялық өрнектердің түрлі нұсқаларын бейнелеген.  
 Қола дәуірінде аң аулаумен шұғылданған көшпелілер аң, жанжануарларды қасиетті санап, оларға сиынды. Көшпелілердің басты құдайы қошқар (арқар) болды. Сондықтан да тұрмыс-тіршілікте қолданылатын барлық заттарда  қошқардың шынайы бейнесі немесе пішінделген түрі бейнеленді. «Қошқармүйіз» ою-өрнегі - байлық пен молшылықтың нышаны болды. Андронов, сақ мәдениеті дәуіріндегі бұйымдарда бейнеленген жуан, жіңішке жолақтар мидай жазық даладағы шексіздікке ұласқан жолдардың символы. Мұндай сызықтарды түнде аспаннан жұлдыздар ағып түскенде байқауға болады. Аққан құйрықты жұлдыз соңында жарық сәуле аспанда жіңішке сызық қалдырады. Ал найзағай ойнағанда пайда болатын толқынды сызық бейнесімен көшпелілер киіз бұйымдардың шетін өрнектеген.  
 Жартылай шеңбер жасап, бір-біріне жалғасқан «шетоюлардың» символдық мәні күннің шығысы мен батысы дегенді білдірді. Қазақта торсықтың көптеген түрлері бар. Торчық жолаушының өзімен алып жүретін ең қажетті бұйымдарының бірі. Сондықтан да торсық бетіне бедерленген оюөрнектер жолаушыға қатысты күн ашық болсын, от сөнбесін, торсық әр қашан суға толсын деген тілектен туындады. 
 «Аң стилі» өнері сақ, ғұн, үйсін, қаңлылармен көрсшілес тайпаларда да тарады. Олар өз өнерін киізге, балғарыға, тастарға салды. 
 ҮІ- ХІІІ ғғ. Алтайдан Батысқа дейінгі мәдени ескерткіштерден бетін шығысқа қаратып, кесек тастан ойылған ешнәрсе бейнеленбеген балбал тасмүсіндер көптеп жасалды. Балбал тстардан басқа Маңғыстау өңірінде құлпытастар, қойтастар, сағана тамдар, күмбездер көп қойылды. Оның дамуы ХҮІІІ-ХІХ ғасырдан бүгінгі күнге дейін көрініс алуда.  
 Орта ғасырлық ислам өркениетінің дамуы қолөнер бұйымдарында аңдардың, жануарлардың, құстардың және адамдардың бейнесін салуға тыйым салды. Мұсылмандарда екі түрлі ою-өрнек кездесті. Олар ою-өрнектің геометриялық түрі «гирих» және өсімдік тәрізді «ислимий» деп аталатын түрлері. Қазіргі кезде «ислимий» өрнегі ұйғыр, өзбек халықтарының қолөнер туындыларында кездеседі. Әдетте, күмбездер мен мазарлардың қабырғаларын «ислимий» және «гирих» ою-өрнектерімен әрлеп, Құран Кәрімнің сүрелері олардың арасында арабша жазулармен жазылды.   
 Аталған  бөлім Ә.Х. Марғұланның «Казахское народное прикладное искусство», Х.А. Арғынбаевтың, «Қазақ халқының қолөнері», М.Ш. Өмірбекованың «Қазақ халқының ою өрнектері», С.Бекешовтің «Ағаш ою өнері», А. Тойшанұлының «Киіз үй құрылымы, мифологиялық түпкі мәні», Д.Шоқпарұлының «Қазақ халқының қолданбалы өнері» және т.б. еңбектері негізінде жинақталып, құрастырылды.  
 
Бақылау сұрақтары: 
 
1. Мал шаруашылығына қатысты ағаштан жасалған еңбек құралдар, атауы, қолданылуы 
2. Ағаштан жасалған үй жиһаздары, олардың қолданылу аясы 
3. Сүйек ұқсату өнері және сүйектен жасалған бұйымдар 
4. Тері ұқсату әдісі және тұрмыстық бұйымдар  
5. Ер-тұрман жабдықтары 
 
 
Студенттің өзіндік жұмыс тақырыптары: 
 
1. Қазақ ою-өрнектерінің символикасы 
2. Ер-тұрман түрлері және олардың ерекшеліктері 
3. Сүйекке қатысты атау және наным сенімдер, олардың этнографиялық мәні 
4. Тоқыма бұйымдар және киізден жасалған тұрмыстық бұйымдар 
5. Қазақтың ою-өрнектерінің генезисі  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
3 – ТАРАУ 
 
ҚАЗАҚТЫҢ ДӘСТҮРЛІ КИІМІ ЖӘНЕ ЗЕРГЕРЛІК ӘШЕКЕЙ БҰЙЫМДАР 
 
Зергерлік әшекей бұйымдар және олардың түрлері. Қазақтың халықтық зергерлік өнері ұлттық мәдениет тарихынан ерекше орын алады. Өнердің бұл түрінің түп төркіні мыңдаған жыл әріде жатыр. Археология мен топонимиканың деректеріне қарағанда, Қазақстан территориясында мыс, қалайы, алтын, тағы басқа асыл және түсті металдарға бай кен орындарын игеру ісінің ежелгі замандарда-ақ қолға алынғандығын айғақтайды. Қазба жұмыстары кезінде табылған бұйымдардағы қолтаңбалар ежелгі өнердің көркемдік деңгейінің биік болғанын байқатады. Қола дәуірі кезеңіндегі зергерлік бүйымдар формасының монументтіліпмен, көркемдік әсерлілігімен ерекшеленсе, ал Есік обасынан, Шілікті, Бесшатыр қорғандарынан табылған скифтерге тән аңдарды бейнелеу стиліндегі алтын бүйымдар, «Қарғалы қазынасына» жататын үйсіндердің полихромды алтын әшекейлері, Бурабай көлі төңірегіндегі обадан табылған ғұндар кезеңіне саятын алтын әлеміштер және одан кейінгі замандардағы кеніштерден ашылған басқа да көркем бүйымдар зергерлік өнерінің шын мәніндегі қайталанбас асыл мұралары болып табылады. 
Қазақтың зергерлік өнері ежелгі дәстүрлердің сабақтастығы мен көрші халықтар мәдениетінің өзара ықпалы арқылы қалыптасқан. Үй кәсібіне негізделген ұлттық қолөнердің басқа түрлеріне қарағанда, зергерлік өнердің өзіндік жасалу ерекшелігіне тән кәсіптік мінездемесі бар. Қазақ зергерлері көбіне жеке-дара жұмыс істеп, өз өнерінің қырсырын ұрпақтан-ұрпаққа үйретіп отырған.  
Қазақ әйелдерінің дәстүрлі киімінің құрамдас бөлігі болған зергерлік әшекей бұйымдары әлем халықтарындағы сияқты эстетикалық, сәнсалтанаттық қызметі болумен қатар наным-сенімдік және ғұрыптық мәнге де ие болды.  
Қазақ қоғамында ерлерге қарағанда әйелдердің орны төмен саналды дегенімен, сәнді әшекей бұйымдары мен киімнің бағалысын киген. Ол қазақ қыздарының ажары мен сән-салтанатын, сыпайылығы мен инабаттылығын, нәзіктік қасиеттерін де айқындады. Мұның өзі ұлттық болмысымыздағы дәстүрлі этикетке де өз әсерін тигізді. Халық түсінігінде «зергерлік бұйымдар мол болған сайын адамды қорғау, желеп-жебеу қасиеттері де мол болады», - деп сенген. Зергерлік әшекей бұйымдары өткеннің көзі, ата-бабаларымыздың асыл мұралары ретінде ұрпақтан ұрпаққа жалғасуда. Ол бұйымдардың бірегейі, әрі қайталанбас туындылары ретінде ХҮІІІ-ХІХ және ХХ ғасырдың басында жасалған зергерлік әшекей бұйымдарын атауға болады.  
 Халық тұрмысында тұтыныстағы заттар – күміс, алтын, мыс және асыл тастар айрықша мәнге ие болды. Дәстүрлі қазақ тұрмысында күміс қосылмаған бұйымдар кездеспейтін. Оны ағаш, сүйек, мата, былғары бұйымдарын сәндеп жарқырата түсу үшін пайдаланған. Қазатардың тіршілігінде күмістің белең алуын оның эстетикалық қасиеттерімен қатар, өміршеңдік сипатымен де түсіндіруге болады. Күміс – тазартқыш, қорғаушы және оңды құбылыстарға ұйтқы күшке ие металл деп бағаланды. Органикалық және органикалық емес аса бағалы және жартылай бағалы тастар мен әйнек құймалары да осы деңгейде бағаланатын. 
 Қазақ шеберлерінің өндірістік үрдісінде, әсіресе металл өңдеушілердің жұмысынан үлгі тұтарлық жайттер мен әдет ғұрыптар аңғарылады. Белгілі бір жерлерде металл өндірісінің ашылуына немесе басталуына, оның түрік – моңғол халықтарының, соның ішінде қазақтардың әдет-ғұрыптары, тайпалар мен ру атауларына да байланысты аңыздары мен топонимикасында көрініс тапқан. Бұл мәселеге қатысты Рашид ад-дин аңыздарында моңғол тайпалары қапшағайдан (шатқалдан) тау бөктеріне көтеріліп, онда мол темір өндіріпті. Содан бері жаңа жалды төске салынған темірді балғамен ұрып қарсы алу дәстүрі сақталған. Осы аңыздың әр түрлі нұсқалары түрік моңғол халықтарында да ұшырасады. 
Қазақтарда металмен (темірмен), өндірістік үрдіспен және қолөнері кәсіпшілігімен Жезқазған қаласы, Алтынтөбе, Зертас сияқты топонимдер және Көпұста, Ерші, Зергер, Бесұста сияқты рулардың атаулары да кездеседі.  
Қазақтар мен Орта Азия халықтарының аңыздарында тұңғыш ұста әрі зергер, сондай-ақ 40 шебердің дем берушісі мұсылмандық аңыздардың қаһарманы Дәуіт пайғамбар болған. Осы есімге кәсіптің барлық түрлері байланысты болған. Оның рухы кейде өзі аттас жасыл шегіртке дәуіттен де көрініс тапты.  
Адам өзінің жаны таза, дені сау болуы үшін де қажеттіліктен туындаған наным-сенімдік ғұрыптық мәні бар зергерлік әшекей бұйымдарының қатарындағы амулет, талисман аталған бойтұмар, үкіаяқтардың да киелілік қасиеті басым болды. Әдетте мұндай киелі де қасиетті саналған әшекей бұйымдарын тағушылар өзіме күш қуат беріп, пәле – жала, көз тиюден, тіл сұғынан сақтайды деп сенді. Түрлі аурулар мен бақытсыздық сияқты зиян келтіруші күштерден қорғаушы, бақытты өмір, сәттілік тілейтін, жанға саулық, бақ береке беретін, қолдаушы саналған бұл әшекей бұйымдары діни наным сенімдік қасиеттерімен де ерекшеленеді. 
Солардың бірі мойынға тағатын зергерлік әшекей бұйымы – тұмар. Ол матадан, теріден, күмістен жасалып, үшбұрышты, төртбұрышты және цилиндр тәрізді болып келетін әшекей бұйым. Мұның зергерлік әшекей бұйым аталуының мәні, ол күмістен құйылѓан, алтынмен жалату әдістерімен де жасалып, қазақтың ою-өрнектері ойылды. Бойтұмарды тек қыз балалар мен әйелдер ғна емес, ерлер де таққан. Ерлер үшін матадан және терімен қапталған бойтұмарлар кең тарады. Әдетте, майданға аттанған ұлдарына анасы «балам, аман-есен келсін», - деген ниетпен тағып жіберетін болған. 
 Бойтұмардың қарапайым түрлерін көз тимеу үшін, төрт түлік мал мен олардың төлдеріне, сондай-ақ шаңырақтың берекесін, үйдің құтын келтіруші деген сеніммен үйдің төріне ілу дәстүрі де кең тарады. 
Бойтұмар қақпағы топсалы, іші қуыс болып келген бұйым. Басқа түркі халықтарында оның ішіне құран аяттары жазылған қағаздан басқа тұз, нан қиқымы және күйе жағылып салынды. Ол өздерінің сенімі бойынша көз тиюден сақтайды. Ал Оңтүстік Қазақстан қазақтары арасында балаға көз тимесін деген ниетпен сәбидің маңдайына күйе жағу дәстүрі кең тараған. 
Тұмар тағу бойжеткен қыздар мен болашақ аналар үшін бірден-бір қасиетті, діни сенімдегі әшекей деп түсіндірілді. Олар үшін әшекейдің бұл түрі көп балалы болуды арман еткен ниеттен туындап, өсіп-өну идеясымен астасып жатты. Мәселен, үш бөліктен тұратын: ортаңғы бөлігі үш бұрышты, ал жоғарғы және төменгі бөліктері цилиндр тәрізді болып келген бойтұмарды түрікмен әйелдері аяғы ауыр болғанда жеңіл босану үшін ырымдап тақты. 
 Бойтұмар адалдық пен тазалықтың символы саналды. «Қасиетті» саналған қызының таққан бойтұмарын ата-анасы киіз үйдің оң жақ бөлігінде орын алған адалбақанға іліп қоятын. Әдет бойынша, оған қыздың өзінен басқа ешкім қол тигізбейтін. Содан болу керек, жігіт өзінің сүйген қалыңдығына блйтұмарда сақта, - деп хат жолдаған. Сол себептен де ол бойжеткен қыздың құпия сырын сақтайтын сыр сандығы рөлін де атқарды. 
Діни наным-сенімдік мәні бар әшекей бұйымдарының тағы бір түрі – үкіаяқ. Ол үкінің ашалы тырнағы сияқты күмістан жасалды. Кейде шын мәніндегі үкінің тырнағы күміске енгізіліп жасалды. Әдетте құстар (бүркіт, үкі) ертеден – ақ көшпелі және отырықшы халықтар арасында діни магиялық қасиеті бар деп саналды. Үкіаяқ немесе басқа да әшекей бұйымдарының құрамындағы жыланбас аталған тастардың да өзіндік қасиеті болды. Кейде жыланбастың өзін ғана мойынға тақты. Ол ұлу тас секілді іші қуыс болып келетін теңіз астында болатын жылан басына ұқсас ақ тас. Ежелгі діни наным-сенім бойынша, жыланды «әулие», «әруақ» деп сенген,  халық «ұрпағымызды жын сайтандар әлемінен қорғайды, ырыс – береке әкелуші, жол көрсетуші», - деп білген. Жыланбас, үкіаяқтар түркі халықтары арасында ертеден келе жатқан фетиштік заттардың бірі. Ол халық түсінігінде әйелдерге тән дәстүрлерге (бала көтеу, бала туу сияқты) көмектесуші, әрі қамқоршы болатын сакральды күш ретіне баланды. Сондай-ақ, бесіктегі бала шошымас үшін бесікке үкіаяқ, жыланбас іліп, құран аяттары жазылған тұмар және үкі, сонымен бірге қасқырдың тырнағын (тұяғын) тағып қоятын әдет болды. Мұның өзі ескі діни сенімдер мен мұсылман діні негіздерінің бір-бірімен араласып жатқандығының көрінісі. Баланы әр түрлі қауіпті пәле-жаладан, аурудан сақтау, ол дүниеге келген күннен-ақ орын алады. Соның бірі баланы қырқынан шығарғанша және одан кейінгі уақытта да бөгде кісілерден, соның ішінде «сұғы» және «көзі» бар шүңірек көк көзді адамдардан қорғаған, ол үшін нәрестенің қолына «көзді білезік» аталған ақ қара көзді моншақтарды да таққан және баланың бас киіміне үкі, бөгде көз түссе түйреп алсын деген ниетпен, кимідеріне түйреуіш және көзмоншақ таққан. 
Зергерлік әшекей бұйымдарындағы жүзіктер мен сақиналардың да магиялық қасиеті бар. Оны кішкентай қыздардан бастап бойжеткендер мен әйелдер де таққан. Оның сенімдік мәнінде, әйел тамақ даярлағанда, «тамақ адал болу үшін, оның қолында күміс жүзік болу керек», - деген ұғымнан туындады. Сондай-ақ жүзіктің сакральды сипаты, қалыңдық пен күйеу жігіттің шариғат негізі бойынша некесі қиылғаннан кейін бақытты жанұя құру мақсатында тағылды. Адам қолының таза, әрі адал болуы, оның білезіктерімен ерекшеленсе, шаш арасына жын сайтандар үйір болады, сондықтан одан алдын ала сақтанудың белгісі ретінде шашқа тағатын шолпылар мен шашабаулардың да тіл көзден, пәле-жаладан сақтайтын мәні болды. 
Әдете, қыз балалардың 3 – 4 жасынан бастап құлағын тесу дәстүрі бар. Ол кең тараған сенім бойынша, егер қыздардың немесе әйелдердің құлағы тесілмесе, онда о дүниеге барғанда бәрібір инемен емес, жылан теседі деп түсінген. Кейде ұзақ уақыт бала көтермеген аналар босанғаннан кейін тез арада қыз баланың құлағын тесуге әрекеттеніп, оны ұзақ өмір сүрудің кепілі деп санаған. Осыған ұқсас қазақтар мен басқа сібірдегі түркі халықтарының арасында да көптен күткен ұл дүниеге келгенде, ол аман-есен болсын деген ниетпен құлағын тесу рәсімі болған. Сондай-ақ бала тоқтамай, немесе көптен күткен ұл бала дүниеге келсе, оны қыз бала сияқты киіндіріп, құлағын да тескен. Мұндай көрініс тувалықтарда да орын алып, ұл баланың құлағына 5 жасқа дейін сырға таққан. 
Зергерлік әшекей бұйымдарына бағалы тастар орнату сән берумен бірге «көз» немесе «тас» деп аталып, алдын ала көз тиюден сақтады. 
Мұндай тастардың қатарында кең тарағандары бирюза қуаныш пен көтеріңкі көңіл күйдің нышаны, тазалық пен пәктіктің символы саналды. Сердолик көптеген зергерлік әшекей бұйымдарына қондырылды. Бұл тас Мұхаммед пайғамбардың сүйікті тасы деп есептелді. Сондықтан да бұл тас түрін сақина мен жүзіктерге, бойтұмарға орнату кең тарады. Ал коралл (маржан тастар) ұрпақтың өсіп-өнуінің, көп болуының белгісі саналды. Аталған тастардың түрі тек әшекей бұйымдарына ғана емес ұзатылар қыз жасауына берілетін киім-кешегіне, арнайы жасалған ер-тұрманға, тұс киізге де өсіп-өнудің, ұрпақ сабақтастығының символы ретінде тағылды.  
Аталған зергерлік әшекей бұйымдарының барлығына дерлік үйлестірілген ою-өрнектердің де өзіндік символдық мәні болды. Мәселен, ою-өрнектердің көш басшысы саналған мүйіз бітімді оюлардың түрлеріндегі қошқар мүйіз, сыңар мүйіз, қос мүйіз сияқты оюлар бақ – береке, дәулет пен бақытты болудың символы саналса, құс мұрын, құс қанаты тәрізді оюлар бақыт пен еркіндікті білдірді. Содан болу керек, құс мұрын жүзікті құстай еріктімін деген ниетпен бойжеткен қыздар таққан. 
Қазақтар арасында кең тараған зергерлік әшекей бұйымдары өзінің ислам дініне дейінгі ертедегі белгілерін сақтап, синкреттік негізде бірбірімен ұласып, бүгінде ұлттық мәдениетіміздің асыл қазынасына айналды. 
  Қазақтың дәстүрлі киімі. Киімнің шығуы адам еңбегінің ерекшеліктеріне, қоғамдық өндіріс пен мәдениеттің дамуымен тығыз байланысты. Киім қоғамның материалдық және рухани құрамдас бөлігі болып табылады. Бір жағынан бұл адамдардың еңбегімен жасалған және кейбір қажеттілікті қанағаттандыратын материалдық құндылықтар болса, екінші жағынан – ол адамның келбетін эстетикалық жағынан өзгертетін қолданбалы сән өнері.  
Қазақтың ұлттық киімдерінде, оның этникалық тарихы мен экономикалық, әлеуметтік және табиғи ортаның ерекшеліктерінен туындайтын көне дәстүрлері бой көрсетеді. Қазақтың қандай киімі болмасын, онда халықтың әсемдік талғамы, өмір салты, өткендегі халахуалы да суреттелді. Олар пайдаланылуы мен қолданылу ерекшеліктеріне де байланысты топталып отырды. Қазақ киімдерінің практикалық, эстетикалық, ғұрыптық және магиялық маңызы болумен қатар жас ерекшеліктері мен кәсіби деңгейіне қарай этноәсер етуші белгілерді де ұстанды. Киімдердің мұндай қызметтері дәстүрлі далалық этикалық нормалармен де байланыстырылып, әлеуметтік-тұрмыс мәселесі шеңберінде қарастырылды. 
Ұлттық киім – бай тарихи мәдени мұра, оны зерттеу бізді өткен ғасырлардағы әдет-ғұрып, салт-дәстүр, халықтың хал ахуалынан кең көлемде Жан-жақты хабардар етеді. Қазақ халқының киімі басқа ұлттардан өзгеше өзіндік қасиетке толы. Мұның басты себебі: қазақ халқының табиғат төсінде өсіп, еркін ғұмыр кешуімен байланысты. Қазақтардың ұлттық киімдері ертедегі көшпенділер киімдерін еске түсіреді. 
ХХ ғасырдың 20-шы жылдары Ойыл мен Сағыз бойын мекендеген қазақтардың киім кешегін палеоэтнологиялық деректермен салыстыра зертеген С.И.Руденко, күпінің қазаққа, оның ата-бабасына кем дегенде бұдан екі мың жыл бұрын белгілі болған киім үлгісі екендігін дәлелдеген.  
1930 жылдары Қазақ ССР Орталық музей қызметкерлері С.Омаров пен В.Кун Алматы қаласынан және Алматы облысы, Еңбекші қазақ ауданынан қазақтың ұлттық киімдерін жинаған. Қазақстан ауретшісі Е.Клодт қазақ киімдерінің, ұлттық киім киіп тұрған қазақтардың бейнелерін суретке түсірген. Осы саланы зерттеген Ә.Марғұлан, Т.Басенов, Х.Арғынбаев еңбектерін айтуға болады. 
Ескі қорымдар мен қоныстардан табылған археологиялық олжалар баға жетпес дерек көздері негізінде халықтардың жоғалған киім үлгілерін қалпына келтірген суретші М.В.Бастың суреттері мен М.Жұмағалиев, Қ.Ахметжан, Қ.Алтынбеков, Ә.Малаевтар қалпына келтірген киім реконстркуциялары арқылы ежелгі бабаларымыздың киім үлгілері туралы мәліметке көз жеткіземіз.  
Қазақ ұлттық киімдерінің тарихы Ұлы дала көшпенділерінің тарихымен тығыз байланысты.  
Әлемге белгілі «Алтын адам» жерленген Есік қорғанынан табылған Алтын киімді бекзада (тарихи зерттеулерде ол үйсін қоғамына тән делінген), сондай ақ аң стиліндегі алтын, қоладан жасалған басқа да құнды бұйымдар: алтын заттардың көшірмелері, әсемделген теңдесі жоқ киімдер, баскиімдер және аяқ киімдер үлгілері, әшекей заттардың орналасу реті ежелгі дәуірдің қолөнері мен киім үлгісінен сыр шертеді. 
Сақтар мен ғұндардың киім үлгілерінен, олардың бастарына киізден жасалған шошақ бөрік, теріден немесе қолдан тоқылған мауытыдан тігілген қаусырмалы бешпенті, металл қаңылтырлар тағылған былғары белдік, тері шалбар және киіз етік болғанын байқауға болады. Әр түрлі аң стилінде салынған қымбат металдардан тағылған әшекейлер сақтар мәдениетінен бізге жеткен ең ірі мұралардың бірі. Қаңлылар ескерткіштері саналған Өзбекстандағы Курган тепе обасынан табылған б.з.д. І-ІІІ ғғ. Былғары белбеудің сүйектен жасалған деталінде бстарына киген дулығалары, сопақша формамен жасалған кіреуке сауыттың ішінен киген тік жағалы сырылып тігілген киімдері, балағы көтеріліп кетпеуі үшін табанынан ұстап тұратын балақ бауы бар тар шалбарлар барлық көшпелі халықтардың өнер ескерткіштерінде кездесетіндігі «қазақтың ұлттық киімдері» деп аталатын зерттеу еңбекте жан жақты айтылған.  
Қазақ киімдерінің табиғи-климатттық жағдайға, көшпелі өмір салтына сай орайластырылып жасалуы, жүріп тұруға ыңғайлылығы ұрпақтан ұрпаққа жалғасын табуда. Киімнің көп бөлігі мақта – мата, жібек сияқты бағалы материалдармен бірге, теріден де тігілді.  
Қазақ киімдері өзінің декоративті сәнді кескіндерімен ерекшеленді. Әрбір киімдегі ою-өрнек пен оның түсі ерекше үйлесімін тапты. 
Киімнің эстетикалық талғаммен тігілгендігі, оның этномәдени маңызын арттыра түсті. Қазақ киімдерінің басқа Орта Азия, Поволжье, Оңтүстік Сібірдің түркі халықтарымен ұқсастықтары байқалғанымен, өзіндік ұлттық нақыштар ерекшелігі басым.  
Қазақ киімдері өзінің қолданылу ерекшеліктеріне қарай күнделікті және сәндік, ал жыл мезгілдеріне қарай қыстық, маусымдық және жаздық киімдер болса, жас ерекшеліктеріне қарай балалар киімі, бойжеткендер, қалыңдық пен күйеу жігіт, ересектер киімдері болып та бөлініп отырған. 
Қазақтың сән салтанаттық киімдері мен күнделікті киімкешектерінің сыртқы түрінде болмаса, жалпы пішімі жағынан айтарлықтай айырмашылық жоқ. Салтанаттық киімнің бітімі сыпайы, тігісі жатық болып, зер жіппен әр түрлі ою-өрнектер жүргізілсе, бас киімдері де осы әдіс негізінде болып, бағалы тастар орнатылғандығымен ерекшеленеді. Аяқ киімдері биік өкшелі, қайқы тұмсықты болып, кестеленген үлгілері де кездеседі. Сондай ақ сән-салтанаттық киімдерге күміс, алтын жалатып, қапсырма түрлері мен түймелері де өте әсемделіп, таққан таналары да көз тартарлықтай болады. 
Күнделікті киімдер болса қарапайым материалдардан әзірленіп, жұмысқа, жүріп-тұруға ыңғайлы етіп тігіледі. Мәселен, олар қолда бар мата, бөз, кенеп, шыт, сәтен, сеңсең терісі мен қолдан ұқсатылған терілерді, көн, былғары сияқты тері түрлерін пайдаланып қажеттеріне жаратады. Ал керісінше, сәндік киімдердің барқыт, шұға, мәуіті, жібек мақпал кездемелері мен кәмшат, сусар, бұлғын, құндыз терілері пайдаланылған. 
Бас киімдер ұлттық киімдердің мәнерлі де ерекше бөлігі болып саналады. Ұлттық кимідердің ерекшелігімен қоса адамдардың жас ерекшеліктеріне қарай киген киімі, сонымен бірге жүздің, рудың еркшеліктері де жақсы сақталған.  
 ХІХ ғасырдың екінші жартысында қазақ елінің тұрмысындағы өзгерістерге байланысты, мәдени өмірінде де өзгерістер болды. Осыған қарамай жүздердің, рулардың дәстүрлерінің сақталып қалуы, халықтың қоғамдық және мәдени өміріне өз әсерін тигізді, нәтижесінде жүз бен рудың ерте заманнан келе жатқан киім үлгілерінің ерекшеліктері сақталынып қалды.  
 Бас киімдерде географиялық, ру-тайпалық ерекшелік байқалады. Мысалы М.Әуезов еңбектерінде сегіз сай уақ тымақ, арғын тымақ, қыпшақ тымақ, үш құлақты керей тымақ, қаракесек, адай бөрік, сырмаланған алты сай найман тымақ сияқты бас киімнің бірнеше түрлері болған. Сондай-ақ аймақтық ерекшелігіне қарай Жетісу, Арқа, Қоңырат үлгісіндегі тымақтар да ел арасында белгілі.  
 ХІХ-ХХ ғасырдың бас кезіндегі қазақтардың бас киім үлгілерін зерттеген И.В.Захарова мен Р.Р.Ходжаева ер адамдардың бас киімдерін төмендегідей түрлерге бөледі: 
Дөңгелек, жеңіл, әрі өзін сырып кестелеп матадан тіккен және қалпақ, тымақ астынан киетін кішігірім баскиім тақия; 
Матадан тігілген кішкентай, етгі төмен көмкерілген бас киім – төбетай; 
Киізден тігілген бас киім – қалпақ; 
Қалың матадан тігілген бас киім – күләпара; 
Тері қапталған жылы бас киім – бөрік; 
Аң терісінен жасалып, суықта киетін бас киім – тымақ.  
Күнделікті киюге арналған бас киімнің бірі – тақия. Қазақтар арасында тақияның бірнеше түрі кездеседі. Оның кең тарағандарының бірі – конус түрінде болып келген, етек жағы биіктеу тақия. Оның етек жағы дөңгелектеніп өрнектелген. Тағы бір түрінде төбеге қарай үшкілденіп қиыстырылған жағы да өрнектелгендері кездеседі. Енді бір түрін киіз үйдің формасы түрінде етек жағы биік болып, төбесі төрт қиықтан құрасытырлған. Әдетте тақия бетіндегі ою-өрнекті әр түрлі матамен немесе зер жіптермен әрлендіріп отырған. Тақияның жоғарғы ұшына шашақ жіп тағылған түрін кішкентай балалар мен бозбалалар киген. Әдетте, тақия сыртынан бөрік, тымақ, қалпақ сияқты бас киімдерді кие береді. 
Қалпақ – ақ киізден немесе қалың матадан тігілген, биік төбелі ерлер бас киімі. Оны күз бен көктемде, салқын таулы өңірлерде жаз айларында таңертеңгі және кешкі мезгілдерде киеді.  
Мұрақ – лауазымды адамдар киетін екі жағы қошқар мүйізденіп келетін, сән салтанатқа киетін қалпақ. Оны жай уақытта киюге қолайсыз. Мұрақ жайында мақал мәтелдер де көп. «Хандар киер мұрақты, қараша киер құрақты», «Қалмақ абзалы – мұрақ, көрпе абзалы - құрақ», - дейді. Мұраққа қарап мансапты адамды айырады. Мұрақ қалпағын елбасы, төрелер, билер киген. Мұрақты оюлап, өрнектеп, әр түрлі алтын күмістелген жіптермен тігеді. Ою-өрнек жібіне қарай мұрақтар да жылтырап көрінеді. Мұрақты киюші көбінесе әр түрлі жиын, жиналыс, той-думан, сән салтанатқа киген. 
Тымақ биік төбелі, маңдайы, екі құлағы бар, желке, жотаны жауып тұратын артқы етектен тұратын, аңның, малдың терісінен тігілген қысқы бас киім. 
Киім кию үлгісінде де, оны киюшілердің жас ерекшеліктері мен қандай әлеуметтік ортадан шыққандары аңғарылып тұрды. 
Бөрік – төрт үшкілден төрт қырлы күмбез сияқты пішілген, арасына жүн салып астарланған, шұға, күдері, барқытпен тысталған бас киім түрі. Ол аң терілерінің атымен құндыз бөрік, сусар бөрік, елтірі бөрік, түлкі тымақ деп аталған. Бөріктің ерлерге және әйелдерге арналған түрлері бар. 
Орталық және Батыс Қазақстанда бай шонжарлар сәндік үшін аласа шошақ бөріктің үстінен алтын зермен кестеленген шымқай күрең немесе қызыл барқытпен , қайырмасы жасыл мәуітімен тысталған қалпақ киген. Ол жергілікті жерде айыр қалпақ, мұрақ, сәукеле қалпақ деп аталған. 
Малшылар жазда басына шұғадан немесе сәтеннен тымақ үлгісінде астарсыз үш бұрышты етіп пішілген алдында күнқағары бар жалбағай, далбай, күләпара деп аталған бас киім киді. 
Малшылар, соның ішінде жылқышылар сулық – кебенек немесе кебентай киген. Бұл киізден қылшығын сыртына қаратып, шаршысын жеке-жеке басқан ақсұр, кейде қоңыр немесе қара төсемдерден құрастырып тіккен. Кебенекті киім сыртынан киетін болғандықтанкүләпара орнына жүретін тұтас жағалы, әрі мол және ұзын етіп, шалбарымен бірге пішетін болған. Сулықты атқа отыруға ыңғайлы болу үшін артын жырық етіп тіккен. Кебенек – ат үстіндегі малшыны қар мен жаңбырдан, үскірік аяздан, жел ызғарынан сақтауға бейімделіп жасалған.  Әйелдердің бас киімдері бергек, бөрік, жаулық, жеелк, жырға, кимешек, күндік, орамал, қарқара, сәукеле, тақия, шәлі, қасаба, бүркеніш, шылауыш болып бөлінеді. 
Қазақ әйелдерінің бас киімі, олардың жасы мен отбасындағы жағдайына байланысты бір-бірінен көп ерекшеленіп отырған. Үкілі тақия қыз дәуреннің белгісі саналып, ол аса ұқыптылықпен безендірілген. Қыздар тақиясының түсі үстіндегі бешпентке немесе камзолға сәйкестендіріп тігілді. Оның етегі де жоғарғы бөлігі де алтын немесе күміс паршамен оюланған. Қазақ ұғымындағы «үкідей үлбіреген» немесе «тотыдай таранған» деген сөз тіркестері де тақия да үкінің болатындығын меңзейді. Қыздар шашын қос бұрым етіп өріп, бас киімсіз жүрсе, керісінше тұрмысқа шыққан соң, әсіресе самай шашын көрсетпеуге тырысқан. 
Қасаба – бойжеткен қыздар мен тұрмыстағы жас келіншектердің киетін сәнді бас киімдерінің бірі. Кейде мұны қалыңдық сәукеленің орнына да киген. Ол тақия түрінде болғанымен желке жағы ұзын болып төмен түсіріліп, тұтас тігіледі. Бұл алтын немесе күміс паршамен және зер жіптермен әдіптелген. Бас киімнің маңдайына әр түрлі інжу-маржан, перуза тастарды тізіп, дөңгелек табақшалар бекітілген әткеншектерілген. Қасабаның оң жағына самайдың үстіне маңдайдағыдан ұзынырақ болып келетін күміс қоңыраушалардан тұратын әткеншек қыстырылған. Бұл келін болып түскен қыздың жүйкесін жұбатады деген түсініктен туындаған. Кейде оның төбесіне үкі қадалып, ол қасабаға көрік беріп тұрған. Қазақ ұғымында сәукелемен қатар жүретін бас киімдердің бірі саналған – қасаба кейінгі уақытқа дейін белгілі болмаған.  
Қасабаны қазақ халқының дәстүрлі киімдерінің бірі ретінде танытқан ұлттық мәдениеттің жаршысы, халқына қамқор бола білген тұлғаның бірі - Ө.Жәнібеков болды. Этнограф Ө.Жәнібековтің айтуынша, қасаба – көне түркі қыпшақ бас киімінің негізгі элементтерін бойына сіңірген. Қасаба – «алтын зерлі» деген мағына беріп, оның өн бойы түгелдей зерлі жолақпен әдіптеліп, алтын жіптермен кестеленетін болған. Қасабаны келіншек үкісіз, желексіз, сыртына жаулық салып та тойдан кейін де киген. Ол қазақ тіліндегі «қасабалы келіншек», «қасабалы қалыңдық» деген сөз тіркестерінен де білінді. Сондай қасаба үлгілерінің бірін өзінің келіні Гауһардың басына қалыңдық киімі ретінде кигізіп (жалпы қалыңдық киімі үлгісін өзі тіккізген), ондағы тастарды өз қолымен қойып шыққандығын әйелі Қалихан апай өз естеліктерінде айтады. Айта кету керек, Өзбекәлі Жәнібек қазақ қолөнері үшін талмай еңбек еткен, ең бастысы қазақтың ұлттық киімнің дәстүрлі үлгілерін сақталып, олардың әсемдігін жоғалтпай ұлттық құндылық ретінде орын алуына барынша еңбек етті. Оның басшылығымен бүгінде Қазақстан Республикасы Орталық Мемлекеттік музейінде сақтаулы Жәңгір ханның зайыбы Бәтима ханшайымның киім кешегі осы кісінің қатысуымен Алматыдағы 
«Тұскиіз» фабрикасында өндіріске енгізілген. 
Сәукеле – қалыңдық киімінің негізгі атрибуты саналды. 
Кимешек - әйелдердің негізгі бас киімі. Әдетте, бұл бас киімді кию рәсімі де ауыл арасында ерекше аталып өткен. Ол бойынша жаңа түскен келіннің аяғы ауыр болғаннан кейін, сән-салтанатқа сәукеле киюді ерсі санап, ауыл әйелдерін шақыртып, оның ішіндегі құрметтті саналғаны кимешек кигізу рәсімін жасаған. Ол үшін кимешек кигізуші сый-сияпат алған.  
Кимешек екі бөліктен тұрған. Оның біріншісі – төменгі кимешек, екіншісі оның сыртындағы шұлауышы. Бұл екеуі де ақ сұрыптан, күмістеліп, кестеленіп, маржан, моншақ түрлерімен безендірілді. Кимешек әйел кеудесін, иығын, жон арқасын жауып тұратын киім. Оның жақтауы, өңірі, тамақ жағы кестеленді. Бұл бас киім шаршысының, пішімінің үлгісіне қарай шұлауыш, сұлама, күндік, орама деген аттармен белгілі болды. Кимешектің өңірге, жауырынға түсіп тұратын бөлігін күндік деп атаған. 
Қыс кезінде әйел көбіне арасына түйе жүн салып сырылатын көктелетін шапан, пұшпақ ішік, астары жүннен бастырылған, тысымен бірге көктелетін күпі киді. Басына кимешек киіп, жаулық, орамал тартқан. 
Ерлер киімі әйелдікіне қарағанда біркелкі болып, көйлек-дамбал, шапан, түйе жүн шекпенді, сеңсең тонды барлық жерге киген. Жігіттер киімі әсемдігімен көз тартса, егде тартқан еркектердің киімі барынша мол, әрі кең болып пішілген. Шұғамен немесе барқытпен тысталған пұшпақ ішік қазақтар арасында жоғары бағаланды. Сәнді ішіктердің қаусырмасы мен шалғайы кәмшат немесе сусар терілерімен көмкерілді. Керейлер қой жүні шекпен мен шошақ тымақпен ерекшеленді. 
Жас бозбаланы сипаттайтын белгіні Абай киімімен (М.Әуезовтің «Абай жолы») айтсақ, Қара мақпалмен тысталған түлкі тымақ, үстінде тиін ішіктің сыртынан киілген, жағасы қайырма қара барқыт қаптал шапан аса ұзын жең емес. Кең қолтық, ұзын жең үлгіні әдетте Қарқаралы қазағы киген. Тобықты тымағы Қарқаралыныкіндей төрт сай емес, алты сай болған. Беліне жасыл түсті кәріс белбеу таққан. Бұл анық бозбаланың белгісі. Ерлер киімінің негізгі бөлігі – кісе белдік. Ол аңшылардың садақ жебесін салатын қорабы, оқ-дәрі салатын оқшантайлары бар, мығым бекітілген қыны бар белдік түрі. Метел шынылермен безендіріліп теріден жасалған. 
Күнделікті киюге арналған аяқ киімнің бірі – мәсі. Ол қазақ халқыынң ежелгі аяқ киімдерінің бірі. Бұл ең көне аяқ киім қатарына жатқанымен бүгінде үлкен сұранымға ие. Бұл аяққа өте жайлы, терібылғарыдан тігіліп, сыртынан резина калоштармен қосып киеді. Әдетте, галош мәсінің таза, әрі тозбауын қамтамасыз етеді.  
Мәсіні жақсылап иленген, өте жұқа етіп иін қандырған ешкі терісінен тігеді. Ешкі терісінен тігілген мәсі киюге қолайлы, әрі жеңіл, әрі жылу сақтайды. Мұндай теріден тігілген мәсі басқа көнтерілердей емес, аяқты қыспайды. Ішінара мәсінің өрнектелген түрлері де кездесіп, оны сән қуған адамдар киюге тырысқан. Мәсінің бір ерекшелігі, оны жас ерекшелігіне қарамай үлкен-кіші жылылығы үшін ерте күзден көктемге дейін киетін болған. 
Қазақ халқында әр рудың, қоғамдық жіктің, әр кәсіп иелерінің киім киюде арнаулы заңдылықтары болмағанымен, қалыптасқан дәстүр ерекшеліктері әр түрлі. Мысалы: байлар мен билердің, сал серілердің, қожа молдалардың, бақсы балгерлердің, кедей шаруалардың, малшылардың, аңшы саятшылардың, батырлардың киімдері деп жіктеп, олардың бір-біріне ұқсамайтын ерекшеліктері болған. Өткен ғасырларда ұлтымыздың киіміне қарап, оның қандай кәсіппен айналысатынын, әлеуметтік дәрежесін, діни ұстанымын, қала немесе дала тұрғыны екендігін айыруға болатын. 
 Дегенмен де ең таңдаулы деген ұлттық киім түрлері де Кеңес дәуіріне дейін шет жерде қалып қойды. Олардың барлығы Еуропа мен Ресей елдерінде қалып қойғаны біздер үшін өкінішті. Сондай таңдаулы киімдер мен зергерлік бұйымдар қатары орын алған көрмелер қатарында 1865 жылы Петербургте өткен Ресей халықтарының кәсіпшілік жетістігінің этнографиялық көрмесі, 1867 жылы Мәскеу университеті  жанынан жаратылыстану, антропология және этнография қоғамының көрмесіндегі Н.А.Крыжановский, Л.Ф.Баллюзектердің Батыс Қазақстан өңірінен жіберген қара көк шекпен, алтынмен әшекейлеп тігілген пүліш халат, асыл тастар қондырылған сәукеле, алтындалған және жібек жіппен тігілген барқыт кеудешелердің де өзіндік талғаммен шебер жасалып, әлем жұртышылығын таңқалдырған туындылар болған. Сондай-ақ Құнанбайдың сырт киімдері мен белбеулері және бас киімдері де осы көрмеге қойылған озық туындылар болды. Сондай-ақ 1876 жылы Петербургте ашылған оринталистердің үшінші конгресінде де Абылай ханның алтынмен өрнектеліп тіккен киім кешектері, жеке ұстаған заттары болғандығын архив мәліметтеріне сүйене отырып Б.Сапаралы атап өтеді.  
Балалар киімі. Бала дүниеге келгенде, ол жолдасында туса, онда онымен бірге бақ-дәулет, бақыт келді, - деп сол кезде «көйлегінде туған» деп айтқан. Туғаннан кейін, жолдасын алып кептіріп, бақыт үшін сандықта сақтаған. Бұл әдет Сібірдегі түркі халықтарының арасында кездеседі. Ал баланы тұзды суға шомылдырып, денесі жара болмас үшін және жылы, әрі жұмсақ болсын деген ниетпен қойдың жабағы жүніне аунатып алатын салт болған. Сондай-ақ нәрестенің ең алғаш киетін киімдерінің бірі – иткөйлек. Ол жұмсақ сисадан не жұқа бәтестен жеңі мен бойын тұтас пішіп, жағасын ойып алатын да, шет-шетін бүкпей, екі жанын қолмен тепшіп жас баланың нәзік етіне тігістің батпауы үшін дайындалатын. Иткөйлектің етегін бүкпеу әдеті – баланың жақсы өсіп, жасының ұзақ болуын тілеген ырымнан туындады. Әдетте, иткөйлекті баланы қырқынан шығарғанша кигізген. Содан соң оны тәтті дәмге толтырып, ауыл балаларын шақырып, иттің басына іліп жіберетін болған. Бұл баланы қауіп қатерден сақтаудың және баланы ит тиюден сақтаудың бірден-бір жолы деп білген. Ал кейбір өңірлерде, иткөйлектегі тәтті дәмдерді балалар бөліп алғаннан кейін, ол иткөйлектен үш бұрышты бойтұмарлар жасап мойындарына іліп жүретін болған.  
Ең алғашқы қырқын шашты домалақтап, оны көз тимесін деген ниетпен баланың киіміне тағып қоятын болған. Сондай-ақ бесікке әр түрлі қорғап қолдаушы саналған – үкі аяқ, жылан бас сияқты бойтұмарларды іліп қоятын болған. Баланың өмірін сақтау үшін, оның киімдеріне де әр түрлі амулеттер тағылды. Олардың қатарында үш бұрышты матамен сырты қапталған Құран аяттары жазылған бойтұмар, үкі қауырсындары мен тұяғы, сердолик және ақық сияқты асыл тастары бар әшекейлер мен қолына ақ-қара моншақ араласқан көзді білезік тақты. Мұндай қасиетті бұйымдар сыртқы тіл-көздің энергиясын қабылдайтын магиялық қасиеті болды деп түсінді. Әдетте, 1 жастан 3 жасқа дейінгі балалардың киімінде ерекшелік болмады. Олар аязды күндері тізеден жоғары болатын көн мәсіні байпақпен (тері шұлық) киді. 
Егер жанұяда бала шетіней берсе, немесе көптен күткен ұл дүниеге келсе, оны сырт көзден, тіл көзден сақтау үшін қыздар сияқты киіндіретін болған. Тувалықтарда мұндай жағдайда, ұл балаға 5 жасқа дейін сырға тағу дәстүрі болған. Сондай-ақ ұлды болғысы келген жағдайда, сол жанұядағы қыз балаларды 12-15 жасқа дейін ұл бала сияқты киіндіріп, оған Ұлжан, Ұлтуар сияқты есімдер қойған. Әдетте, қыз балаға әшекей бұйым ретінде 3-5 жасынан сырға тағып қойса, ұл баланы 5-7 жасында сүндетке отырғызған.  
Қыз балалар әшекей бұйымдарының бәрін бірдей тағынған. Қыз балалар белі қымталған, етек жеңіне желбезек салынған қос етек көйлек, оқалы камзол киіп, беліне металл шынылармен безендірілген немесе ширатпалы күміс белдіктер буынған. Ал Маңғыстау, Атырау жерлерінде етек-жеңіне екі-үш қатар бүктесін болған, оны өздерінше қос етек деп атаған. Мұндай көйлектің арқасы немесе белі бүрілген, оның сыртынан қамзол киетін болған. Ал оңтүстікте мұндай көйлектің үстіне белдемше қаусырынады. 
Киім – кешекке қатысты наным сенімдер. Баскиім – үйдің құты мен берекесі, басқа қонған бақтың «тұрағы» деп есептеледі. Сондықтан да баскиімге қатысты ырым тыйымдар құт пен берекені сақтауға, баянды етуге бағытталады. Сол үшін де қазақ ұғымында: бас киімді тарту етпеу, ауыстырып кимеу, бас киімді қабаттамау сияқты  сенімдер бар.  
Қазақтың дәстүрлі киімдерінің ішінде жас ерекшеліктеріне байланысты балалар киімі ерекше саналды. Бала дүниеге келгенде, ол жолдасында туса, онда онымен бірге бақ-дәулет, бақыт келді, - деп сол кезде «көйлегінде туған» деп айтқан. Туғаннан кейін, жолдасын алып кептіріп, бақыт үшін сандықта сақтаған. Бұл әдет Сібірдегі түркі халықтарының арасында да кездеседі. Ал баланы тұзды суға шомылдырып, денесі жара болмас үшін және жылы, әрі жұмсақ болсын деген ниетпен қойдың жабағы жүніне аунатып алатын салт болған. Сондай-ақ нәрестенің ең алғаш киетін киімдерінің бірі – иткөйлек. Ол жұмсақ сисадан не жұқа бәтестен жеңі мен бойын тұтас пішіп, жағасын ойып алатын да, шет-шетін бүкпей, екі жанын қолмен тепшіп жас баланың нәзік етіне тігістің батпауы үшін дайындалатын. Иткөйлектің етегін бүкпеу әдеті – баланың жақсы өсіп, жасының ұзақ болуын тілеген ырымнан туындады. Әдетте, иткөйлекті баланы қырқынан шығарғанша кигізген. Содан соң оны тәтті дәмге толтырып, ауыл балаларын шақырып, иттің басына іліп жіберетін болған. Бұл баланы қауіп қатерден сақтаудың және баланы ит тиюден сақтаудың бірден-бір жолы деп білген. Ал кейбір өңірлерде, иткөйлектегі тәтті дәмдерді балалар бөліп алғаннан кейін, ол иткөйлектен үш бұрышты бойтұмарлар жасап мойындарына іліп жүретін болған.  
Жаңа туған нәрестенің алғашқы көйлегін «иткөйлек» деп атайды. Шілде күзет біткен соң немесе бесікке саларда балаға ат қою рәсімін жасайды. Белгілі бір есімді таңдап алған соң, молда азан шақырып, баланың құлағына үш мәрте «Сенің атың ... пәленше», деп үш рет айқайлайды. Тіліміздегі «азан шақырып ат қою» деген тіркес осыдан қалған. Бесіктойда жөргектен шығарылып, итжейде кигізілген нәрестені ауылдың беделді әйелі бесікке салады. Сәби бұл көйлегін қырқынан шыққанға дейін киеді. Көйлек сәбидің деенсіне батпауы үшін тігісі сыртына қаратылып, жөрмелеп, іліп қана тігіледі. Кейде ит көйлекті көп жасаған адамның киімінің қалдығынан да тіккен. Етегін, шеттерін бүкпей, кең мол, әрі үлкен етіп тігуі нәрестенің жақсы өсіп, жасының ұзақ болуын тілеуден туындаған. Бұл жейденің екі түрлі атауы орын алаған. Итжейде, кейде иткөйлек аталды. Итжейде ұл балаға, иткөйлек қыз балаға кигізілді. Кейін келе бұл екі атау ұл қызына қарамай бірімен бірі ұласып айтыла берген.  
Бала дүниеге келгеннен қырық күн өткен соң «қырқынан шығарылады». Қырқынан шығарылар күні әйелдер жиналып, үлкен табаққа 40 қасық су құйып, күміс теңгелер салынған суға нәрестені шомылдырады. Содан соң қарын шашы мен тырнағы алынады. Осы уақытқа дейін киген иткөйлегіне түрлі тәтті дәмдер түйіледі де, иттің мойнына байлап жібереді. Оны ауыл балалары қуып жетіп, иткөйлекке түйілген тәттілерді өзара бөліп алып, иткөйлекті иесіне әкеліп береді. Бұл ғұрып «ит қуу» деп аталады. Мәні сәбидің пәле жаалсын қырық жаны бар хайуан – ит өзімен бірге алып кетеді, - деп түсінгендіктен туындаған. Балаға иттің жүйрік, ақылы озық, алғыр қасиеттері дариды, сәби күшікше бауырын тез көтеріп, жаны берік «итжанды» болады деп те ырымдайды. Қазақта «итжанды» деегн сөз оның беріктігі мен төзімділігін білдірген.  
Иткөйлекті баласы жоқ әйелдер ырым етіп алады. Көйлекті берген кезде ырымдап, бір шетінен кішкене кесіп алып қалады. Ит жейдені қазақ халқы қастерлейді. Кейбір ауыл оны сақтап қойып, келесі балаларына кигізеді. Кейбіреулер иткөйлекті күте алмағандықтан «оттай қаулап жас бер» деп, отқа өртеп жібереді.   
Ертеде де дауға барған адамдар, жауға шапқан батырлар, жауынгерлер, сапарға шыққан адам баланың иткөйлегін сақтап, өзімен бірге алып жүрсе пәле жаладан сақтап, жолаушының жолын ашады, «баланың періштесі қағып, аман-есен сапардан келеді», - деп сенген.  
«Иткөйлек» атының шығуы оны иттің мойнына байлағандығында емес, халық итті «жеті қазынаның бірі» деп бағалауында болуы мүмкін. Ит – адамның қолға үйреткен алғашқы хайуандарынң бірі. Сонымен бірге баламыз көп болсын, қиындыққа берік болсын деп те ырымдайды. 
А.Тойшанұлы қазақ пен моңғолдың фольклорлық материалдары бойынша жазылған «Антропологиялық мифтердегі ит символы және «итжейде» салтының семантикасы» атты еңбегінде «итжейде кигізу» салтының түпкі негізінде осы мерзім ішінде нәрестенің жанын иттің рухы күзетіп, басқа әлемнің өкілдерімен шайқасып жатады деген наным сенім бар. «Итжейде» әу баста адамның үстінде болып, кейіннен итке тиесілі болған жүннің символы. Сәби қырқынан шыққан соң «итжейдені» шешіп, ішіне тәтті дәмдер орап, иттің мойнына іліп жіберуі «өтпелі ғұрып кезеңінен «өтіп» басқа әлемнен біздің әлемге жеткен соң адам ретінде алды жырық көйлек кигізіліп, өңірі бітеу тігілген «итжейде» шешіліп тасталады», - деген.   
Ал Қ.Серікбол өзінің «Арғықазақ мифологиясы» атты еңбегінде иткөйлектің мифологиялық астарын былайша түсіндірген. «Дүниеге келген нәресте қырқынан шыққанға шейін «ол әлі туған жоқ, әлі о дүниеде өмір сүруде», деп түсіндірілген». 40 күн болғанда нәресте шынымен де туады, бұл дүниеге келеді. Осы ғұрыпқа иттің қатыстырылуы жайдан жай емес, себебі ит - әлі тумаған адам жанының тұлғалануы, ит – о дүниелік күзетші, ит - өлген адамның жанының кейпі болып саналған.   
Нәрестенің дүниеге келгеннен бастап киген көйлегінің «иттің көйлегі» деп аталуының да осы көйлектің ит мойнына байлануы да, бірбіірнен айырып алғысыз үш түсініңктің этнографиялық көрінісі болып табылады.  
Итжейде салты тек қазақтарда ғана емес көптеген қазақ, қырғыз, өзбек, тататр т.б. түркі халықтарында да бар. «Итжейде», «иткөйлек», «эт күлмәк» деегн атаулар қалыптасқан. Осыған қаарп осы түсінікті жалпы түркілік деп есептеуге болады.  
Медицина тұрғысынан бұл жөнінде Ж.Ахмадиев былай түсіндіреді: «тегінде, баланы қырқынан шығару» деегннің өзі де әлдебір тұспалмен алына салынбаған. Бал ана құрсағында, қағанақтың ішінде, сұйықтық кеңістікте ғылым тілімен эмбрион қалпында жатқанда терінің сыртында қосымша пайда болған қайызғақ қабат бала туылғаннан кейін қырық күн ішінде үлпершектеніп түлеп бітеді. Сол үшін бір түлеуден өтті деп, сәбиді қырқынан шығарады. Нәрестенің кеудесіндегі ит жейдені де осы мезгілде ауыстыруының сеебі – ендігі қайызғақсыз денеге тұрақтаған жейде керек деген мәнмен түсіндіреді.  
Қазақтар жаңа туған сәбидің басына иткөйлекпен бірге екі жиегін көмкеріп, екі басын тұйықтап, төбесін бүрмелеп, астарсыз жалаң тіккен бас киім «сылау тақия» кигізген. Баланы қырқынан шығару салтында сәбидің кіндік шешесі арнайы «адал жейде» деп аталатын жейдені тігіп әкеліп, жөн жоралғысын алған. Итжейде мен сылау тақиясының орнына адал жейде мен сырма тақия кигізген. Адал жейдені жұмсақ кездемеден кәдімгідей жаға, жең салып, тігісін ішіне келтіріп тіккен.  
Бал киіміне тағылған үкі қауырсыны, үкі аяқ, жыланбас, құран аяттары жазылған тұмарлар мен алуан түсті маталардан құрап әшекейлеп тіккен киімдер мен оған тағылған көзтастар, таналар, қолының мойнына білегіне таққан маржан, білезіктер жас сәбиді көз бен сұқтың зиянды әсерінен қорғайды деп сенген. Баласы тоқтамаған адам ұлды қыз сияқты киіндіріп, зиянкес күштерді адастыра отырып, баланың аман есен қарақұлақтанып бойжетуін қамтамаыз еткен. 
Ең алғашқы қырқын шашты домалақтап, оны көз тимесін деген ниетпен баланың киіміне тағып қоятын болған. Сондай-ақ бесікке әр түрлі қорғап қолдаушы саналған – үкі аяқ, жылан бас сияқты бойтұмарларды іліп қоятын болған. Баланың өмірін сақтау үшін, оның киімдеріне де әр түрлі амулеттер тағылды. Олардың қатарында үш бұрышты матамен сырты қапталған Құран аяттары жазылған бойтұмар, үкі қауырсындары мен тұяғы, сердолик және ақық сияқты асыл тастары бар әшекейлер мен қолына ақ-қара моншақ араласқан көзді білезік тақты. Мұндай қасиетті бұйымдар сыртқы тіл-көздің энергиясын қабылдайтын магиялық қасиеті болды деп түсінді. Әдетте, 1 жастан 3 жасқа дейінгі балалардың киімінде ерекшелік болмады. Олар аязды күндері тізеден жоғары болатын көн мәсіні байпақпен (тері шұлық) киді. 
Егер жанұяда бала шетіней берсе, немесе көптен күткен ұл дүниеге келсе, оны сырт көзден, тіл көзден сақтау үшін қыздар сияқты киіндіретін болған. Тувалықтарда мұндай жағдайда, ұл балаға 5 жасқа дейін сырға тағу дәстүрі болған. Сондай-ақ ұлды болғысы келген жағдайда, сол жанұядағы қыз балаларды 12-15 жасқа дейін ұл бала сияқты киіндіріп, оған Ұлжан, Ұлтуар сияқты есімдер қойған. Әдетте, қыз балаға әшекей бұйым ретінде 3-5 жасынан, кейде 1 жасқа жетпей-ақ сырға тағып қойған.  
Сондай-ақ жас нәресте үшін, әдетте айы – күні жетпей дүниеге келген бала үшін тымақтың да алар орны орасан.  
Баскиім – үйдің құты мен берекесі, басқа қонған бақтың «тұрағы» деп есептеледі. Сондықтан да баскиімге қатысты ырым тыйымдар құт пен берекені сақтауға, баянды етуге бағытталады. Сол үшін де қазақ ұғымында: бас киімді тарту етпеу, ауыстырып кимеу, бас киімді қабаттамау сияқты  сенімдер бар.  
Бас киімге қауырсын тағу - барлық халықтарда мифтік наным бойынша жердегі адамның рухтық болмысының аспан әлемімен байланысты екендігін білдіреді. Мәселен, үкілі тымақты көбіне бақсылар киетін болса, үкілі қалпақ, үкілі тақия, үкілі бөрік нәрестенің, жас балалардың атрибуты. Ал тымақтың өзі ел арасында қасиетті саналып, «шала туып, тымаққа салып өсірген екен», - деген сөз бар. Себебі, айы күні жетпей шала туған баланы тымаққа салып крегеге іліп қоятын дәстүр бар.  
 Халық әдетте шала туған сәбиді осылай өсірген. Оның себебі шала туған сәби ұстауға, бесікке салуға келмейді, тымақ жылы, әрі бөлеуге, ұстауға ыңғайлы. Шала туған баланың неше күні кем болса, сонша күн керегенің әр басына ілініп қойылатындықтан, күн кереге басы арқылы есесптеледі. Мысалы, қырық күні кем болса керегенің қырқыншы басынан бала тымақтан алынып, әдетте жаңа туған баланың рәсімі жасала бастайды. Егер бала қыста туса, ол үй қабырғасына бірнеше шеге қағылып ілінеді. Бұл да тымақтың қадірі мен қасиетін бейнелейтін көріністердің бірі деп түсіну керек.  
 Сондай-ақ «Тымақ ұру» немесе «тымақ тастап кешірім сұрау» дәстүрі дау жанжал кезінде қолданылатын әдет. Бұл бойынша кінәлілер арызданушылардың алдына барып, кешірім сұрайтын болған. Ол бітімге шақырудың ең үлкен көрінісі. Қызды алып қашу үрдісінде де қыз жағының «аяғына жығыла» барған кездейсоқ құдалар да бас киімін жерге, алдына тастайтындығы тағы бар. 
 Киелі бас киімдер қатарынан саналатын сәукеле – ертеден келе жатқан қалыңдықтың негізгі атрибуты саналды. Қазақи дәстүрдегі сәукеле кигізу де ерекше салт. Ол бойынша қалыңдыққа сәукеле кигізу рәсіміне барлық құда құдағилар шақырылып, ақ бата айтылып, жөн жоралғы жасалып, сәукеле кигізуші «ана» байғазы алған. Қазақ ұғымында сәукелемен қатар жүретін бас киімдердің бірі – қасаба болды. Кейінгі уақытқа дейін белгілі болмаған қасабаны қазақ халқының дәстүрлі киімдерінің бірі ретінде танытқан ұлттық мәдениеттің жаршысы, халқына қамқор бола білген тұлғаның бірі - Ө.Жәнібеков болды. Этнограф Ө.Жәнібековтің айтуынша, қасаба – көне түркі қыпшақ бас киімінің негізгі элементтерін бойына сіңірген. Қасаба – «алтын зерлі» деген мағына беріп, оның өн бойы түгелдей зерлі жолақпен әдіптеліп, алтын жіптермен кестеленетін болған. Қасабаны келіншек үкісіз, желексіз, сыртына жаулық салып та тойдан кейін де киген. Ол қазақ тіліндегі «қасабалы келіншек», «қасабалы қалыңдық» деген сөз тіркестерінен де білінді. Сондай қасаба үлгілерінің бірін өзінің келіні Гауһардың басына қалыңдық киімі ретінде кигізіп (жалпы қалыңдық киімі үлгісін өзі тіккізген), ондағы тастарды өз қолымен қойып шыққандығын әйелі Қалихан апай өз естеліктерінде айтады. Айта кету керек, Өзбекәлі Жәнібек қазақ қолөнері үшін талмай еңбек еткен, ең бастысы қазақтың ұлттық киімнің дәстүрлі үлгілерін сақталып, олардың әсемдігін жоғалтпай ұлттық құндылық ретінде орын алуына барынша еңбек етті. Оның басшылығымен бүгінде Қазақстан Республикасы Орталық Мемлекеттік музейінде сақтаулы Жәңгір ханның зайыбы Бәтима ханшайымның киім кешегі осы кісінің қатысуымен Алматыдағы «Тұскиіз» фабрикасында өндіріске енгізілген. 
Кимешек - әйелдердің негізгі бас киімі. Әдетте, бұл бас киімді кию рәсімі де ауыл арасында ерекше аталып өткен. Ол бойынша жаңа түскен келіннің аяғы ауыр болғаннан кейін, сән-салтанатқа сәукеле киюді ерсі санап, ауыл әйелдерін шақыртып, оның ішіндегі құрметтті саналғаны кимешек кигізу рәсімін жасаған. Ол үшін кимешек кигізуші сый-сияпат алған.  
 Қазақ дәстүрінде ішікке қатысты далалық құқықтық ережелер сақталған. Мәселен, қасқыр ішікті жиырма беске толмаған жас жігіт кимейді. Себебі жастық жалыны мен тері қызуы жігіттің күшін қайтарады немесе ауруға ұшыратады деп сенген. Сондай-ақ боранды күнде қасқыр ішікті адамның жанындағы кісі үсіп өлсе, онда өлген кісінің туған туыстары қасқыр ішікті кісіден құн даулауға хақысы болған. Себебі бір қасқыр ішік екі адамды суыққа бермейді. 
 Қазақ дәстүрінде шапаннның алар орны ерекше. Себебі, шапан сыйсияпат орнына жүрумен бірге, төлем түрін анықтауға да септігін тигізген. Халықтық дәстүрдегі құдаласу салтында орын алатын киіт кигізу, шапан жабу, жағалы киім кигізу сияқты рәсімдер де бар. Мәселен, төлем түрін анықтайтын ат шапан, айып шапан, шеге шапан аталатын шапан түрлері де өзінше әлеуметтік қызмет атқарған. Шеге шапан болашақ құдалар үшін кигізілетін болған. Әдетте, ол бойынша жігіт әке-шешесі болашақ құдасының үйіне «жаушы» жібереді. Жаушыға қойылатын міндет арнайы ат басын тіреп барғаннан кейін қалайда қыз әкесін көндіріп, бойжеткенге құда түсіп, құдалыққа келер күнді белгілеп қайту. Егер қыздың ата-анасы бұл ұсынысты қабыл алса, жіберілген адамдар сол арада қалың мал туралы сөйлесіп келіседі. Әдетте, бұл бойынша 1 адам жіберілген. Оған шапан кигізіліп, ол «шеге шапан» деп аталған. Сондай-ақ бүгінде мүшел жасқа толған адамдарға, сыйлы қонақтар мен ақсақалдарға, екі ел арасындағы құдандалы жекжаттарға шапан кигізу рәсімі бар. Ол құрметтеудің белгісі саналды. Бұған қатысты ел арасында «ат мінгізіп, шапан жабу» деген сөз тіркесінің өзі дәлел бола алады.  
 Ал «киім үлестіру» салты адам қайтыс болғаннан кейін орын алатын рәсім. Ол бойынша марқұмның киімдерін «сүйекке түсушілерге», сондайақ жақын туыстары мен жекжаттарына берілген. Ол бойынша «сауабы тисін», «теберік болсын» деген сеніммен байланыстырған.  
 Аяқ киімді төңкеріп қоюға, теріс киюге болмайды. Себебі адамның жолы болмайды, жаманшылыққа ұшырайды. Ұлтарақты етікке салмай тұрып, ұлтарақтың алдыңғы жағы, яғни жол бағытына қараған басын бойлата тілу әдеті бар. Оны ұлтарақтың иесінің «жолын ашу» дейді. Сондай-ақ тіл, сұқ тиган баланы ұлтарақпен үш мәрте ұрса, ұшығы шығып, айғып кетеді деп сенген.  
Жанұяда бала есейгенге дейін жылай беретін әдет тапса, онда ол баланы сәрсенбінің сәтті күнінде аузына кебіспен ұратын болған.  
Киімдердің етек жеңіне рәміздік ұғымды тұспалдайтын ою-өрнек элементтерін салу, үкі тағу, жын перілерден, пәле жаладан, ауру сырқаудан қорғайды, магиялық күш әсер етеді деген сенімнен туған. Кейіннен үкіні сәукеле, тақияның төбелеріне қадаған. Үкінің қара қасқасын ерлер, балақ жүнінің ұлпасын әйелдер қолданған. Үкі құсын қазақтар қасиетті деп білген. Ежелгі бақсылар, батырлар, сал-серілер де үкі тағып жүрген. Көшпелілер бұлардан басқа да зергерлік бұйымдар, қорғаушы қызметін атқаратын құстар мен жануарлардың дене мүшелерін әшекей ретінде таққан. Осындай ежелгі дәуірден келе жатқан сенімдер бүгінде де жалғасын табуда. 
Киімге қатысты аталған дәстүрлер мен салттар, сенімдер мен тыйымдар қазақ этнографиясы үшін маңызы бар құбылыстар ретінде бүгінде отбасылық тұрмыста практикалық маңызға ие.  Ғұрыптық киімдер. 
Қазақтың ғұрыптық киімдері көп уақыттардан бері зерттеліп келе жатыр. И.В.Захарова мен Р.Д.Ходжаеваның «Орталық Азия мен Қазақстанның тарихи-этнографиялық атласына» арналған зерттеулері бұл салада жасалған алғашқы қадам деуге болады. Осы саланы зерттеп жүрген Б.Х.Кармышева, О.А.Сухарева, Е.И.Махова, Н.П.Лобачева, З.А.Широкова, Г.П.Васильева, Л.А.Чвырь сияқты көптеген ғалымдардың еңбектерінде дәстүрлі үйлену тойы киімдерінің кейбір бөліктері жиі айтылғанымен, ол зерттеу обьектісіне дараланып алынбаған. Неке киімдері. 
Дәстүрлі той киімдері – халықтың діни магиялық және эстетикалық талғамын анықтайтын, мейлінше күрделі киімдер мен сәндік бұйымдар. Дәстүрлі киімнің нышандық-әлеуметтік функциясымен бірге саналы түрдегі магиялық жүктемесі болған. Бұл киелі киімнің сәндіктен басқа басты қасиеті жаңа құрылған отауды жаманшылықтан, сұқ көзден сақтап, бақытты өмір, ұрпақ, байлық, айналасына деген сүйіспеншілік сияқты жақсы қасиеттерді дарыту болған. Той киімін тігуді, зергерлік заттарды жасауды отбасында бақытты, көп балалы аналар сияқты шеебрлерге сеніп тапсырған.  
Қазақтың үйлену дәстүрі негізінен құда түсіп, қалың төлеу жолымен жасалған. Үйлену дәстүріне байланысты екі жақтың туыстары өзара малдан басқа біріне бірі қымбат маталар, киімдер сыйлаған. Қалыңдқтың ата-анасы алғашқы келісімнен кейін ақ тойдың ең негізгі бөлігі, қалыңдықтың киіз үйін, күймесін, сәукелесін дайындаған. Қыздың жасауына аса зор көңіл бөлініп, «жасауды алты жастан жасасаң асады, жеті жасынан жинасаң жетеді» деген. Жасауға жақсы дүниелермен қатар сәукеле, киім кешек, әсем әшекейлі тағынатын бұйымдар берілетін болған. 
Той киімінің түсіне де үлкен мән берілген. Күйеу жігіт пен қалыңдықтың киімдері түстері жылы болып келетін қызыл, қоңыр қызыл, қызғылт сары, сары болған. Сәукеле және күйеу жігіттің шапаны да қызыл матадан тігілген. Той киімдерінің түстері: қызыл түс – қанның түсі, күш, бақыт, құт береке, құмарлық, құнарлық, ер жету, бой жету, махаббат, от, күнннң символын білдірген. Ақ түс – тазалық, киелілік, билік, байлық символы. Тойға арналып тігілген киіз үйлерді де ақ түсті киізден жасаған. Алтын мен күміс – асыл немесе табиғаттан тыс күштердің пайда болу белгісіндей бақыт пен байлық түстері санаған. Жасыл – жастық пен көктемді білдірген. Көк, қара түстер қолданылмаған. Қара түстер бақытсыздық пен кедейлікті білдірген. 
Күйеу жігіт киімі. Қалыңдығын алуға баратын жас күйеу көп адамның ішінен өзін айтпай танытатындай «күйеу киімін» киетін болған. Алдынан шыққан жеңгелері мен жас қыз келіншектер күйеуді киімінен тануы үшін ол басқа жігіттерден ееркше көрінуі керек. Бөркіне үкі тағып, қызыл шапан, кестелі жарғақ шалбар, биік өкше етік киді. Бөркін көзіне түсіріп төмен қарап, кішілік көрсетіп тұрмаса айып төлейді. Күйеудің сыртқы шапанынан басқа да ішінен киілетін жұқа жібек кестеленген шапан орнына қамзол киген. Күйеу жігіт басына киізден жасалып кестеленген биік қалпақ немесе жиектері бағалы аң терілерімен көмкерілген бөрік, аяғына байпақты саптама етік киген. Қыстыгүні күйеу жігітке сырт киім орнына қымбат теріден жүні ішіне қаратылып, сырты қымбат матамен қапталған, әдемі безендірілген тон киген. «Күйеу жігіт киімі» ғасырлар бойы қалыптасқан. Оның кейбір бөліктері ғана осы күнге жеткен. Мысалы, биік киізден жасалған күйеу жігіттің қалпағы, қалыңдықтың сәукелесі бізге сақ заманынан жеткен. 
Қалыңдық киімі. Қалыңдық киімі үшін көйлек тігілетін маталар әр түрлі болған. Егер күнделікті киілетін көйлектің маталары қолдан тоқылған жүн, мақта маталар болса, той көйлектерін жұқа қымбат жібек, жартылай жібек, атлас сияқты маталардан тіккен.  
Сәукеле – қызды ұзатқанда кетін аса қымбат, кәделі әрі әсем бас киім. Жалпы қыздар сәукелені сәндік үшін ғана кимеген. Оның астарынан ұлтымыздың парасатын, тәрбиесін, әдет-ғұрпы мен салт-дәстүрін көрсеттеін мән мағынасы болған. Ұлы дала заңы бойынша көшпенділер адам баласын фәниге келтіретін, ошақ отын қорғаушы ретінде әйелдерді құрмет тұтқан.  
Сәукеле қазақ, қырғыз, қарақалпақтарға тән бас киім. Бірақ олардың барлығына тән болғанымен әр халықтың сәукелелерінің пошымдары әр түрлі. Қазақтардың сәукелесінің төбесі шошақ, биік, артқы құлағы шашқап тәрізді белге дейін жеткен. Қырғыздардың сәукелесі өте биік емес, дулыға тәрізді үш құлақты болып келген. Ал қарақалпақтардың сәукелесі қырғыздардыкіне ұқсас дулға пішінді болған. Ғасырлар өте сәукеленің сырт пішімінде өзгерістер пайда болғанымен, оның негізі сол қалпында сақталған.  
Сәукеле бас киім ғана емес, қазақ сән салтанатының, салт дәстүрінің, мәдениеті мен шеберліктің озық үлгісі, өнер туындысымен қатар киелі деп есептелген. Сонымен бірге қазақтың қыздарына деген көзқарасының бір белгісі.  
Халық ұғымында «қасиетті сәукелені» жетілік әлемнің нышанды белгісі деп түсіндірсе, үкі «Өмір ағашы – бәйтеректі», сәукеленің өзі «Жер кіндігі – Көктөбені» бейнелеген. Сәукеле ақ киізден тігіліп, өн бойы қымбат күрең немесе шымқай қызыл барқытпен қапталып оның сыртына алтын, күміс, інжу, маржаннан әшекейлер тағынып, алтын жіппен кестеленеді. Жиегіне кәмшат, құндыз теріліерінен жұрын ұсталады. Сәукеленің арнайы күмістан жасалған төбелдірігі, оның маңдайшасына екі жағына тізілген маржаннан салпыншақ бет жақтауы және екі құлақ тұсына омырауы жететін құлақша тағылады. Маңдайына тағылған салпыншақтар, яғни шекелігі барған жерінің ұрпағын көбейтсін, өсіп өнсін деген тілекпен жасалады. Ата-бабамыз сәукелені әшекейлеуге салынатын күмістен салынған өрнектер немесе жыланбас бейнесінің магиялық қасиеті бар деп есептелген. Күміс тазалықты білдірсе, жылан басы тіл көзден сақтайды және дұшпанына сұсты болып көрінуге әсерін тигізеді деп сенген. Яғни, пәле жаладан, төтенше келген қауіп қатерден сақтау мақсатына көзделген. Жер ерекшелігіне байланысты сәукелелер де әр түрлі болып келген. Кейбір сәукелелерде кездесетін төбесіндегі кішкентай тақия қалыңдықтың балалық шағымен қоштасуының белгісі саналған.  
Бастан қисайып немесе түсіп кетпеу үшін тамақ астынан байланатын бау тағылады. Тігіліп біткен сәукеленің төбесіне жібектен жерге жететін жиектері алтын, күміс жіптермен кестеленген немесе шашақ салынған ақ желек тағылып, оған үкі қадалады. Ол беташар айтылғанда қалыңдықтың жүзін, бүкіл деенсін жауып, төгіліп тұрғандықтан, қыздың дене пішімін өте нәзік, сымбатты етіп көрсетеді. 
Тектілікке аса мән берген халқымыз қалыңдықтың шыққан тегін, дәрежесін осы сәукелесіне қарап бағалаған. Әрине, бағалы бас киімді бай ауқаттылар мен атақтылардың қыздары ғана киген.  
Қызға төленетін қалыңмалдың құны да оның тегіне, тәрбиесіне қарап есептелген. ХІХ ғасырдың алғашқы жартысында кіші жүздің Байсақал атты байы мен Орта жүздің Сапақ байы құда болыпты. Байсақал құдаларына қызының сәукелесін жіберіп: «Басқа ештеңе сұрамаймын, тек осы бір сәукеленің бағасын өздері есептеп берсе болды», - депті. Сонда Кенесарының ағасы Саржан төре әлгі сәукеленің бағасы «Бес жүз байтал екен, сондықтан қызының қалыңмалы бес жүз жылқы болсын», - деп кескен екен.  
Дәстүр бойынша сәукеле тек ұзатылған қызға ғана кигізіліп, айырбасталмайды. Біреуге кие тұруға да беруге болмайды. Әдет бойынша оң жақтағы құда түспеген қызға сәукеле кигізбейді. 
Жас келін түскен жерінде бір жылға дейін желек жамылып жүреді. Ойын тойға барғанда сәукелесін де киіп барады. Қазақ әдетінде сәукелені ұзатылар кезінде ғана киеді. Келін болып түскеннен соң оны шешіп алып қояды. Сәукеле тек қалыңдықтың өзіне ғана тиесілі. Сондықтан ол өлгеннен кейін сәукелесі төркініне қайтарылады немесе оның сәукелесін тек балалалары ғана иемдене алады.  
Қалыңдық кейде сәукеленің орнына қыпшақ бас киімінің элементтері бар қасаба киген. 
Қазақ халқының ұлттық киім кешегінің бір саласы – бақсылар, диуаналар, балгерлер, шейхтер, сопылар киімдері. Салттық және ғұрыптық киімдердің қалыптасу негізінде ертеден келе жатқан адамның күнделікті және рухани өмірінің о дүниелік өмірмен байланысын көрсеттеін материалдық сипаты жатыр. Мұндай киімдер әр этностың бұл әлем жөніндегі түсінігіне байланысты өзіндік ерекшеліктері болған. Әдетғұрыптары ұқсас этностардың киімдерінде онша көп ерекшеліктер болмаған. Бірақ әр этностың ғұрыптық киімінің берік қалыптасқан салт дәстүрі бар. 
 Діндарлар, қожа, сейд, төрелер Орта Азияда өндірілген тіптен мұсылман емес мемлекеттерде тоқылған жібек маталардан киген, оны қымбат терімен жұрындап, зер, күміс жіппен әдіптеу ерекше күш бітіреді деп ырымдаған. Әсіресе, діни топ өкілдерінің сенімінде ондай қымбат, халық тілімен айтқанда асыл маталардан тігілген киім адамды түрлі пәле жала, зиянкес әрекеттерден қоршап, сақтап жүреді. Магиялық ғажайып тылсым қасиеті болады деп түсінген. Содан адамға қыдыр дарып, күш пен мансап билігі тиеді деп сенген. Тіптен қара бұқара өкілдеріне асыл қымбат киім өз дәрежесіне сай болмаса киюге де тыйым салынған. 
Жоғарыда аталған қазақтың ұлттық киіміне қатысты мәліметтер тарихи-этнографиялық зерттеулер болып табылатын Б.Хинаят, А. Тойшанұлы, Ж. Ахмадиев, Ш.Ж. Тохтабаевалардың арнайы ғылыми басылымдарын пайдалану және  автордың жеке мақалалары мен ел арасынан жиналған мәліметтер бойынша құрастырылған.  
 
Бақылау сұрақтары: 
 
1. Дәстүрлі киімнің жас ерекшеліктеріне қарай бөлінуі 
2. Қазақтың зергерлік әшекей бұйымдарының түрлері 
3. Білезіктер және сақиналар, олардың түрлері 
4. Шолпылар, олардың түрлері 
5. Қазақтың зергерлік әшекей бұйымдарын зерттеуші этнограф ғалымдар 
 
Студенттің өзіндік жұмысына арналған тақырыптар: 
 
1. Қазақтың дәстүрлі киімі және оның маңызы. 
2. Қазақтың зергерлік әшекей бұйымдарының наным-сенімдік мәні 
3. Бас киімдер: түрлері, маңызы, наным сенімдік мәні 
4. Сырт киімдер: түрлері, маңызы, наным сенімдік мәні 
5. Алғашқы тайпалық одақтар киімі мен әшекейі 
 
 
 
 
 
 
 
 
 
4 –ТАРАУ 
 
ҚАЗАҚТЫҢ ҰЛТТЫҚ ТАҒАМДАР ЖҮЙЕСІ 
          
Қазақтың ұлттық тағамдары.  Қазақтың дәстүрлі тағамдар жүйесі, оның тұрмысы мен шаруашылығына орай қалыптасып, табиғиклиматтық жағдайға қарай орайластырылды. Негізгі тамақтары ет-сүт өнімдері болды. Қолында малы жоқ кедей отбасылар үшін егіншілік өмірінің маңызы болған.  
 Малдың, балықтың, аңдар мен құстардың еттерінен қазақтар өздерінің күнделікті тағамдарын дайындады. Тағамдарды дайындаудың тәсілдерінде және оларды халық алдына таруға қатысты атқарылатын наным-сенімдер мен ырым-тыйымдар жүйесі де біте қайнасты. 
 Ет – қазақтың дәстүрлі тағамдарының бірі. Ол дастарқан молдығыынң көрінісі. Ет тағамын әзірлеу үшін, оны шоққа көму, отқа қақатау, етті тұлыпқа салып пісіру, етті майға қуыру, қарынға салып пісіру, суға салып қайнату, бұқтырып пісіру, тандырға пісіру сияқты әдістәсілдерді меңгерген. Етті қарынға салып пісірудің екі түрі болған: отқа көміп және суға салып пісіру. Сондай-ақ малдың терісін бұзбай бітеу тұлып етіп сойып, ішіне қыздырған тас та салып пісірген.  
 Ет сақтау тәсілдері: ыстау, кептіру, сүрлеу, қақтау, қарынға салып сақтау, үйіту, тұздау. 
 Қараша айының аяғы мен желтоқсан айының басында қазақтар өз отбасыларына жетерлік соғым сойып, одан қазы айналдырып, ет пен майды ұсақтап турап шұжық та дайындады. «Қарта», «жал-жая» да жылқы етінің бағалы мүшесі болып саналды. 
 Қуырдақ – жаңадан сойылған мал етінен кез-келген мал етінен майға қуырып, бұқтырылған тез арада пісетін тағамның түрі.  
 Әсіп – қой етінен дайындалатын тағам түрі. Бұл бойынша ең алдымен жас етті, кейде өкпе-бауырды ет тартқыштан өткізіп, қойдың өз ішегіне және қарнына құйып пісіру әдісі. 
 Қазақтар арасында егін шаруашылығының дамуы тары және бидай жармаларын тамаққа пайдаланылды. Жарлы жатақтар тары жармасынан сүтке не майға ботқа қайнатқан немесе сүт қатып, арасына ет салып, тары көже жасаған. 
 Төрт түлік малды өздеріне азық еткен көшпелілер тұрмысында сүттен: қымыз, шұбат, айран, қатық, қаймақ, балқаймақ, ақ ірімшік, қызыл ірімшік, құрғақ сүт, қойыртпақ, іркіт, сарысу, тасқорық, шалап, сүт кеспе, сүт салма, уыз сірне, құрт, сықпа, сүзбе сияқты тағам түрлерін жасай білді. 
Пісірілген сүттен күнделікті ішу үшін қатық, айран ашытылды. Ұйыған айран күбіге құйылып, ол «іркіт», енді бір жерде «сұйық айран» аталды. Бұл айранның түрі немесе «іркіт» әбден қоюланғанға дейін үлкен қазанда қайнатылып, қою іркіт дорбаға құйылып, оның сарысуы бөлек алынып, сүзілді. Одан сүзбе алынып, сүзбеден «құрт», «сықпа», «ежігей» кептірілді. 
 Жаңа сауылған сүттен «ірімшік» қайнатылған. Ол үшін жаңа сауылған сүтті пісірмей, аздап жылытып, оны мәйекпен ұйытқан, ұйыған сүтті ірімшігі байланғанға дейін қайнатқан, алынғанақ ірімшікке тұз және сары май қосып, дастарқанға қойған. Ұзақ қайнатылған қызыл ірімшікті кептіріп алған. «Мәйек» жасау үшін отықпаған жас қозының немесе жас лақтың уыз сүті байланған ұлтабары пайдаланылады. Осы ұлтабарды жармай айналдырып, ішіне ұйқы турап салып, уыз құяды да аузын буып, мәйек қапқа салып, керегенің басына немесе күлдіреуішке іліп қояды. Сүт құйған мәйек 5 – 6 күнде өзінен өзі бықырып ашиды. Содан ірімшік жасайтын сүтке әлгі мәйекті батырса, сүт ашып үлгермей тез ұйиды. Сүтті жылдам ұйытатын ашуы қатты мәйекті «тидеағаш» деп атайды. Мәйекті мал сауылғанша пайдаланған. 
 Мәйек салып ұйытқан сүтті пышақпен торлап тіледі де, қайнатады. Осыдан соң ұйыған сүт бөлектеніп, көк суы (сары суы) іркіліп, ақ ірімшікке айналады. Егер біраз уақыт тағы қайнатса ақ ірімшік сарғайып, тіпті қып-қызыл болады. Қайнатқан сайын ірімшіктің сары суы азайып, қызарып қоюлайды. Қазан түбіндегі осы қою қызыл сұйықты тегешке құйып қойса, шамалы уақытта ол қатып қалады. Мұны сірне деп атайды. Әдетте, қазандағы қызыл ірімшікті қотарып алып, оны сөреге жайып, кепкен соң қапқа, кебежеге салып, 2 – 3 жылға дейін сақтайтын болған. 
 Қызыл ірімшік – сүттен жасалатын тағамдардың ішінде жасалуы оңай, тамақтық қуаты мол, ұзақ сақталатын тамақтың бірі. Көшпелілер даласының діншілдері Меккеге сапар шеккеннің өзінде, осы ірімшікті азық еткен. Әдетте, ірімшік екі түрлі: ақ ірімшік және қызыл ірімшік болды. 
 Құрғақ сүт. Сүт өте мол болып қазанға толтырып құйып, түгінен айырылған теріні салып, баяулатып астына от жағады. Тері салған сүт шымырлап қайнаған сайын қоюлана бастайды. Сүт қоюланған сайын сүттің бар маңызын тақыр тері бойына тартып, сүт қойыртпақтанады. Тері болса ағара бөртіп, әбден ісінеді. Содан кейін қоюланған сүт сарқыла таусылып, енді сарғайып күйгенде отты үзеді де, теріні қазаннан алып, жел өтіне жайып қояды. Әбден жел қағып кепкеннен кейін қайтадан қазанды сүтке толтырып, сүт сіңген теріні қайта салып қайнатады. Бұл жағдай үш рет қайталанып, тері өзінің бойына сүттің маңызын сіңіреді. Үшінші рет жел өтіне жайылғанда тері кебе бастағанда, оны шиыршықтап орап, маңызы ұшып кетпес үшінқарынға немесе бүйенге салып қояды. Оны кейіннен шетінен кесіп алып жесе, енді бірде осы кесілген бөлікті суға салып, жаңа сауған сүттей болып, сіміріп ішіп, түбінде қалған түйірді, яғни бал татыған құйқаны сорып жеген. Бұл сүттің түрін дайындау үшін жаңадан сойылған қой немесе серке терісін түгінен арылтады. Бұл үшін түгінен айырудың екі әдісі қолданылған. Бірі и салу әдісі. Тек иі өтіп кетпейтіндей, идің быршыған дәмі мен өткір иісі теріге сіңбейтіндей болу керек. Екінші әдісі – теріні жібітіп, өткір ұстарамен түгін қырып тастайды. Сонан соң түксіз теріні суға салып, шуашы мен шайырынан айырылғанша әбден жуады. Ақжемделіп май-сөлінен айырылған тері шүберектей болыптазарған кезде керегеге жайып қояды.   Қазақтарда дала жағдайында қойшылар қой сүтінен сүт тағамдарын дайындаған. Ол «қойыртпақ» және «қорықтық» деп аталды. 
 Қазақтың жақсы көретін сусындарының бірі – қымыз. Ол бие сүтінен жаңа сауылған сүтті арнаулы тері ыдыста (сабада) ашыту жолымен дайындалды. Ал түйе сүтінен сіңімді «шұбат» әзірленді. Қазақстанның солтүстік аудандарында ол түйе қымызы, ал оңтүстік аудандарда «қымыран» деп аталды. 
 Тасқорық. Жаңадан сауылған қойдың сүтін саптыаяқты толтырып, оған қызып тұрған тасты бірті-бірте салып, сүтті суынан арылтып сапсары етіп қоюланғанша бүлкілдетіп қайнатып ішетін дәмді сусындардың бірі. 
 Уызқағанақ. Уызы қайтпаған қойларды сауып, оны бүйен, қозы қарын, жанторсық сияқты бұйымдарға толтырады. Сөйтіп, от жағып, оттың жалыны басылған кезде уыз толы бұйымды аузын буып, күлге көміп тастайды. Сүт пісірім уақытта уыз қатып, суыған соң бүйеннің немесе қозықарынның бүйірін бәкімен кесіп жібергенде ау уыздың иісі бұрқырап, оны жей беретін болған. 
 Тағамды дайындау, өндіру мен тұтынуға байланысты үрдіс пен күнделікті тамақтану жүйесінде, оның ғұрыптық жағымен қатар адамдардың әр түрлі жиындардағы бас қосуларында этноәлеуметтік қызметтер атқарады. Дәлірек айтқанда, ол адамның бойға біткеннен бастап, яғни «құрсақ тойдан» бастап, оның бүкіл ғұмырындағы елеулі сәттерін атап өтуге ұласатындығы, ең соңғысы өмірден өткеннен кейінгі «асын беру» кезеңін қамтитын ежелден қалыптасқан әлеуметтік қатынанстар этномәдени процестерді айғақтайтындай. Баланың дүниеге келуіне байланысты атқарылатын тағамдар жүйесінде «құрсақ той», «жарыс қазан», «қалжа беру», «бесікке салу», «шілдехана», «тұсау кесу», «атқа міну» сияқты дәстүрлерде ерекше тағамдар жүйесіне мән берген. Соның бірі «тоқымқағар» - ауыл үйдің қарттары жол жүрерде, жастар жағы бірыңғай ауылда қаларда немесе жас бала қаратабан болып алғаш атқа мінерде «тоқымқағар» деп аталатын тамақ пісіріп, дастарқан жайған. Мұның өзі жол жүрер үлкендердің жолының болуына тілеулестік болса, екіншіден жас баланың азаматтығына қуанудың белгісі саналды. 
 Үйлену және құдаласу дәстүрлеріндегі «құйрық бауыр» жеген құдалар, бір табақтан төс және асық жілікті бөліп жеудің де өзіндік мәні болды. Төс – күйеу жігіттің сыбағалы асы болғанымен, төстің ұшы «сүріншек» аталып, ол опырылып алыныпәйел адамға ұсынылған. Бұл сол үйдегі бозбала кейін күйеу болып қайын жұртына барғанда, аты сүрінеді деген ырымнан туындады. 
 Малдың дене бітіміне де байланысты символикалық белгілері мен қатар магиялық мәні де болды. Олардың қатарында бас, тіл, құлақ,таңдай, көз, жұлын, желке, қар жілік, асық жілік, төс, бауыр, құйрық т.б. 
 Бас – үйдегі шаңырақ иесі немесе ел бастаушы деген ұғым негізінде жасы үлкен сыйлы адамға тартылды. «Адамды бас жетелейді» түсінігінен туындаған. Тіл – тілі жаңа шығып келе жатқан балаға ұшы кесіліп тасталынып берілген. Құлақты – құлағы жақсылыққа үйір болсын, таныпбілуге, естуге құмар бол, - деп жас балаларға берген. Таңдайды - әнші бол деп, желкені - шашы өссін деп, - қыздарға беретін болған. 
 Бала дүниеге келгенде және жаңа отау тігілген соң, мойын омыртқаны бітеу мүжіп, кереге басына ілу және шаңырақтан лақтыру «мойны берік болу, мойны қатаю» сияқты түсініктерден туындады. Бұдан басқа асық жілік, тобық, қары жіліктің де өзіндік мән-мағынасы болды.   Шаруашылыққа байланысты әдет-ғұрыптарда да тағам ерекше қызметтерге ие болды. Мәселен малдың төлдеуіне байланысты ел арасында «ұйқыашар», «серне», сондай-ақ ауыл-аймақпен атқарылар жұмыс «асар», жастар аарсындағы «бастаңғы» сияқты этномәдени құбылыстар бүгінгі күнге дейін өз маңызын жойған жоқ.  
 Діни наным-сенімге байланысты жасалатын діни мерекелерде де тағам түрлері ерекше мәнге ие болды. Мәселен, құрбан айтта аруақтарға бағыштап мал сойып құрбандық шалды. Көктемгі егіс егер алдында жауын шақыруға байланысты жүргізілетін шараның бірі – тасаттық. Тасаттық – құрбан шалу деген мағынаны білдірді. 
 Наурыз көже – наурыз тойында үлкен дайындықпен жеті түрлі дәмнен – соғымнан қалған сүр ет қосылып дайындалды. Сүр еттің қосылуы – қыс тағамы етпен қоштасып, ақтың қосылуы жаз тағамымен қауышудың белгісі саналған. 
         Аталған бөлім А. Сейдімбектің «Қазақ әліемі: Этномәдени пайымдау», Д. Катранның «Ас тағам мәдениеті» деп аталатын еңбектері негізінде жинақталып құрастырылды.